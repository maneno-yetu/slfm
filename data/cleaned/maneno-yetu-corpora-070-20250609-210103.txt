ï»¿ BAJETI YA WAZIRI WA NCHI, OFISI YA RAIS, MENEJIMENTI YA UTUMISHI WA UMMA NA UTAWALA BORA MWAKA 2018/19 HOTUBA YA WAZIRI WA NCHI, OFISI YA RAIS, MENEJIMENTI YA UTUMISHI WA UMMA NA UTAWALA BORA, MHESHIMIWA KAPT (MST), GEORGE H. MKUCHIKA (MB), AKIWASILISHA BUNGENI MAKADIRIO YA MATUMIZI YA FEDHA KWA MWAKA WA FEDHA WA 2018/19 Mheshimiwa Spika, naomba kutoa hoja kwamba, kutokana na taarifa iliyowasilishwa ndani ya Bunge lako Tukufu na Mwenyekiti wa Kamati ya Kudumu ya Bunge ya Utawala na Serikali za Mitaa iliyochambua bajeti ya Ofisi ya Rais, Ikulu (Fungu 20 na 30), Sekretarieti ya Maadili ya Viongozi wa Umma (Fungu 33), Ushauri wa Mafuta na Gesi (Fungu 11), Menejimenti ya Utumishi wa Umma (Fungu 32), Sekretarieti ya Ajira katika Utumishi wa Umma (Fungu 67), Tume ya Utumishi wa Umma (Fungu 94), Bodi ya Mishahara na Masilahi katika Utumishi wa Umma (Fungu 09), na Idara ya Kumbukumbu na Nyaraka za Taifa (Fungu 04). Bunge lako Tukufu sasa lipokee na kujadili Mapitio ya Utekelezaji wa Mpango na Bajeti kwa Mwaka wa Fedha wa 2017/18. Aidha, naliomba Bunge lako Tukufu likubali kupitisha Mpango wa Utekelezaji na Makadirio ya Fedha kwa Ofisi ya Rais, Menejimenti ya Utumishi wa Umma na Utawala Bora kwa Mwaka wa Fedha wa 2018/19. Mheshimiwa Spika, Kwanza namshukuru Mwenyezi Mungu kwa kutupatia uwezo wa kutekeleza majukumu ya kuwahudumia wananchi. Pia namshukuru Mheshimiwa Rais, kwa kuniamini katika nafasi ya Waziri wa Nchi, Ofisi ya Rais, Menejimenti ya Utumishi wa Umma na Utawala Bora; ninamuahidi kuwa nitatekeleza wajibu wangu kwa ufanisi na uadilifu wa hali ya juu. Aidha, nawashukuru wapiga kura wa Jimbo la Newala Mjini kwa ujumla kwa kuendelea kunipa ushirikiano ninapoendelea kuwawakilisha. Vilevile, naishukuru familia yangu kwa dhati ya moyo wangu kwa ushirikiano wanaonipatia na kwa kuwa wavumilivu ninapotekeleza majukumu yangu. Mheshimiwa Spika, kufuatia mabadiliko ya Kamati za Kudumu za Bunge yaliyofanyika, naomba kumpongeza Mwenyekiti na Makamu wa Kamati ya Kudumu ya Bunge ya Utawala na Serikali za Mitaa kwa kuendelea katika nafasi zao. Pia, nawapongeza Wenyeviti na Makamu Wenyeviti wa kamati zote za Kudumu za Bunge kwa kuchaguliwa katika nafasi zao zenye dhamana ya kusimamia kamati katika kuishauri Serikali na kutoa mapendekezo mbalimbali ya kuboresha utendaji kazi. Mheshimiwa Spika, kwa namna ya pekee naishukuru Kamati ya Kudumu ya Bunge ya Utawala na Serikali za Mitaa chini ya Mwenyekiti wake Mheshimiwa Jasson Samson Rwekiza, Mbunge wa Jimbo la Bukoba Vijijini na Makamu wake Mheshimiwa Mwanne Ismail Mchemba, Mbunge wa Viti Maalum Tabora kwa ushirikiano, maelekezo na ushauri mzuri walioutoa wakati wa kupitia Taarifa ya Utekelezaji wa Mpango na Bajeti ya Mwaka wa Fedha wa 2017/18 na Mapendekezo ya Mpango wa Utekelezaji na Makadirio ya Mapato na Matumizi ya fedha kwa Mwaka wa Fedha wa 2018/19, Maoni na ushauri wa Kamati hiyo umetuwezesha na utaendelea kutuwezesha kutekeleza majukumu yetu kwa ufanisi zaidi. Mheshimiwa Spika, kwa namna ya pekee, naomba kutumia nafasi hii kumpongeza Mheshimiwa Dkt. John Pombe Magufuli, Rais wa Jamhuri ya Muungano wa Tanzania kwa uongozi wake mahiri unaohimiza uadilifu, uwajibikaji, uchapa kazi na utendaji wenye matokeo katika Utumishi wa Umma. Pili, nampongeza Mheshimiwa Samia Suluhu Hassan, Makamu wa Rais wa Jamhuri ya Muungano wa Tanzania, kwa namna anavyomsaidia Mheshimiwa Rais katika utekelezaji wa Ilani ya Uchaguzi ya Chama cha Mapinduzi. Mheshimiwa Spika, Pia napenda kumpongeza Mheshimiwa Dkt. Ali Mohamed Shein, Rais na Mwenyekiti wa Baraza la Mapinduzi ya Zanzibar, kwa uongozi wake shupavu wa Serikali ya Mapinduzi ya Zanzibar na nia yake thabiti ya kuleta maendeleo Zanzibar. Vilevile, nampongeza Mheshimiwa Balozi Seif Ali Iddi, Makamu wa Pili wa Rais wa Serikali ya Mapinduzi ya Zanzibar kwa kuendelea kuwatumikia wananchi wa Zanzibar kwa moyo wake wote. Mheshimiwa Spika, napenda kuchukua fursa hii kumpongeza Mheshimiwa Kassim Majaliwa Majaliwa, Waziri Mkuu wa Jamhuri ya Muungano wa Tanzania, kwa kuendelea kuwa nguzo muhimu ya utekelezaji, usimamiaji na uratibu wa kazi za kila siku za Serikali na kuwa Kiongozi wa shughuli za Serikali Bungeni. Mheshimiwa Spika, naomba nikupongeze wewe binafsi na Naibu Spika, kwa kuliongoza Bunge letu Tukufu kwa busara na hekima. Nawapongeza pia Wenyeviti wa Bunge kwa umahiri na kazi nzuri wanayoifanya ya kuliongoza Bunge lako Tukufu. Mheshimiwa Spika, Nawapongeza pia Mawaziri wote wa Serikali ya Awamu ya Tano kwa mafanikio wanayoendelea kuyapata katika utekelezaji wa Ilani ya Uchaguzi ya CCM na Dira ya Maendeleo ya Mwaka 2025. Kwa namna ya pekee, nampongeza na kumshukuru Mheshimiwa Selemani Said Jafo (Mb), Waziri wa Nchi, Ofisi ya Rais, Tawala za Mikoa na Serikali za Mitaa, na Ma- Naibu wake Mheshimiwa Josephat Kakunda (Mb) na Mheshimiwa Joseph Kandege (Mb) kwa ushirikiano wao mkubwa wanaonipa katika utekelezaji wa majukumu ya Ofisi ya Rais. Mheshimiwa Spika, naomba kuchukua fursa hii kuwapongeza Waheshimiwa Wabunge waliochaguliwa Mheshimiwa Dkt Damas Daniel Ndumbaro (Songea Mjini) Mheshimiwa Justin Joseph Monko (Singida Kaskazini), Mheshimiwa Stephen Lemomo Kiruswa (Longido), Mheshimiwa Alfredina Kahigi (Viti Maalum), Mheshimiwa Kiza Hussein Mayeye (Viti Maalum), Mheshimiwa Nuru Awadh Bafadhili (Viti Maalum), Mheshimiwa Rukia Ahmed Kassim (Viti Maalum), Mheshimiwa Shamsa Aziz Mtamba (Viti Maalum), Mheshimiwa Sonia Jumaa Magongo (Viti Maalum) na Mheshimiwa Zainab Mndolwa Amir (Viti Maalum). Aidha, nawapongeza wabunge wenzetu walioshinda uchaguzi wa hivi karibuni, ambao ni Mheshimiwa Maulid Mtulia Mbunge wa Kinondoni na Mheshimiwa Dkt Godwin Mollel Mbunge wa Siha. Vile vile, kwa masikitiko makubwa natoa pole kwa msiba wa Mheshimiwa Leonidas Gama (Songea Mjini), tunaomba Mola aiweke roho ya marehemu mahali pema peponi, Amina! Mheshimiwa Spika, nawashukuru Balozi John William Kijazi, Katibu Mkuu Kiongozi; Bwana Charles Mwankupili, Kaimu Katibu Mkuu, Ofisi ya Rais, Ikulu; Dkt. Laurean J. Ndumbaro, Katibu Mkuu, Ofisi ya Rais, Menejimenti ya Utumishi wa Umma; Bi. Dorothy Mwaluko, Naibu Katibu Mkuu, Ofisi ya Rais, Menejimenti ya Utumishi wa Umma na Utawala Bora; Makamishna, Watendaji Wakuu wa Taasisi; Wakurugenzi na Watumishi wote kwa kazi nzuri wanazozifanya katika kutekeleza majukumu yanayoiwezesha Ofisi kufikia malengo yake, ikiwa ni pamoja na kukamilisha Hotuba hii kwa wakati. Mheshimiwa Spika, kwa namna ya pekee napenda kuzishukuru Nchi Wahisani na Washirika wa Maendeleo ambao wamechangia jitihada zetu za kuleta maendeleo kwa wananchi. Hivyo, nachukua fursa hii kushukuru na kuwataja wachache ambao ni:- China, Japan, Uingereza, India, Korea ya Kusini, Ujerumani, Canada, Marekani, Sweden, Australia, Umoja wa Ulaya, Denmark, Norway, Uholanzi, Finland, Uswisi, Indonesia, Brazil, Italia, Malaysia, Misri, Pakistan, Singapore, Thailand, Ubelgiji, Ireland, Israel, Kenya, Rwanda, Somalia, Afrika Kusini, Botswana, Msumbiji, Malawi, Mali, Ghana, Ethiopia, Jamhuri ya Watu wa Kongo, Nigeria, Sierra Leone, Liberia, Ivory Coast, Namibia, Niger, Togo, Zimbabwe, Trinidad na Tobago, na Ubelgiji. Vilevile, nashukuru Mashirika ya Maendeleo ya Kimataifa ambayo ni: Benki ya Maendeleo ya Afrika (AfDB), Benki ya Dunia, OFID-OPEC Fund for International Development, Mfuko wa Maendeleo ya Jamii wa Japan (Japanese Social Development Fund), DfID, KOICA, GIZ, DFATD, USAID, SIDA, UNDP, Jumuiya ya Madola, DANIDA, NORAD, Mfuko wa Fedha wa Kimataifa (IMF) na Taasisi ya Bill and Melinda Gates Foundation. Mheshimiwa Spika, mwisho kabisa ninapenda kutoa shukrani zangu za dhati kwa Watumishi wote wa Umma kwa kutekeleza wajibu wao kwa ufanisi mkubwa. Uzalendo wao na imani yao kwa Uongozi wa Serikali ya Awamu ya Tano umewezesha Serikali kutekeleza majukumu yake ya kuwahudumia wananchi, kwa ufanisi na Ubora mkubwa. Mheshimiwa Spika, naomba kulithibitishia Bunge lako Tukufu kwamba, Ofisi ya Rais, Ikulu na Menejimenti ya Utumishi wa Umma na Utawala Bora inaendelea kutekeleza maelekezo yaliyotolewa na Rais wa Jamhuri ya Muungano wa Tanzania kwa nyakati mbali mbali kuhusu kupunguza urasimu ili kuongeza kasi ya utekelezaji, kubana matumizi na kurejesha nidhamu ya Serikali na Utumishi wa Umma kwa kuongeza uwazi na kusimamia Sheria, Kanuni Miongozo na Taratibu za uwajibikaji wa viongozi na watumishi wa umma ili wawajibike kwa wananchi ambao ndio wateja na waajiri wakuu wa watumishi wa umma. Vilevile, tunamuunga mkono Mheshimiwa Rais katika vita dhidi ya rushwa, ubadhirifu, ufisadi, uzembe, uvivu, ukiukwaji wa maadili na utumishi hewa na wasio na sifa stahiki kwa kuwawajibisha wanaodhihirika kujihusisha na vitendo hivyo. Hatua anazoendelea kuchukua Mheshimiwa Rais zinatakiwa kuungwa mkono na Bunge lako Tukufu pamoja na wale wote wanaoitakia mema nchi yetu. Dhamira ya Mheshimiwa Rais ya kuwa na Serikali inayowahudumia wananchi wa kawaida itatimia kwa Watumishi wa Umma wote kufanya kazi kwa weledi, juhudi, maarifa na uadilifu mkubwa. Tunaendelea kusisitiza utoaji wa huduma bora, kwa haraka na kwa staha ili kuwaondolea wananchi usumbufu. Mheshimiwa Spika, kwa masikitiko makubwa natoa pole kwa Watanzania wenzetu waliopotelewa na ndugu zao kutokana na majanga mbalimbali yaliyotokea katika kipindi hiki yakiwemo ajali na mafuriko yaliyotokea katika sehemu mbalimbali nchini. Pia, nawakumbuka Askari wetu wa kulinda amani Jamhuri ya Kidemokrasia ya Kongo waliofariki wakiliwakilisha Taifa letu. Tunamuomba Mwenyezi Mungu aziweke roho za marehemu mahali pema peponi. Amina. Mheshimiwa Spika, hotuba yangu itazungumzia maeneo makuu mawili ambayo ni: Mapitio ya Utekelezaji wa Mpango wa Mwaka wa Fedha wa 2017/18 pamoja na Mpango wa Utekelezaji na Maombi ya Fedha kwa Mwaka wa Fedha wa 2018/19. Mheshimiwa Spika, utekelezaji wa Mpango na Bajeti kwa Mwaka wa 2017/18 ulizingatia Dira ya Taifa ya Maendeleo ya Mwaka 2025, Mpango wa Maendeleo wa Miaka Mitano (2016/17 â€“ 2020/21) na Ilani ya Uchaguzi ya Chama cha Mapinduzi ya Mwaka 2015. Shughuli zilizotekelezwa na kila Taasisi ni kama ifuatavyo:- Mheshimiwa Spika, katika Mwaka wa Fedha wa 2017/18, Fungu: 20 Ofisi ya Rais, Ikulu ilidhinishiwa Shilingi 16,267,586,000 kwa ajili ya Matumizi ya Kawaida. Hadi kufikia Machi, 2018 Shilingi 12,927,942,594 zilipokelewa na kutumika. Mheshimiwa Spika, ili kutekeleza majukumu yake, katika Mwaka wa Fedha wa 2017/18, Ofisi ya Rais na Sekretarieti ya Baraza la Mawaziri (Fungu 30) inayojumuisha Taasisi zilizo chini ya Ikulu, iliidhinishiwa Shilingi 747,885,035,000 Kati ya fedha hizo, Shilingi 368,314,145,000 kwa ajili ya Matumizi ya Kawaida na Shilingi 379,570,890,000 kwa ajili ya Miradi ya Maendeleo. Hadi kufikia Machi, 2018 Shilingi 574,402,064,096 zilipokelewa na kutumika. Kati ya fedha hizo Shilingi 335,587,953,722 kwa ajili ya Matumizi ya Kawaida na Shilingi 238,814,110,374 kwa ajili ya Miradi ya Maendeleo. Yafuatayo ni maelezo kwa kila Taasisi:- Mheshimiwa Spika, Ofisi ya Rais, Ikulu imeendelea kuongoza, kufuatilia na kusimamia utekelezaji wa shughuli za Serikali. Katika kipindi cha mwezi Julai, 2017 hadi Machi, 2018, kazi zifuatazo zilitekelezwa:- Huduma zilitolewa kwa Rais na familia yake. Aidha, ushauri ulitolewa kwa Mhe. Rais kuhusu ratiba ya kila siku, masuala ya Siasa, Uchumi, Jamii, Sheria, Diplomasia na ushauri mwingine wowote wenye lengo la kumsaidia Rais kufanya maamuzi; Shughuli za Baraza la Mawaziri zilifanyika ambapo:- Mikutano 38 ya Sekretarieti ya Baraza la Mawaziri ilifanyika, ambapo nyaraka 61 zilichambuliwa. Mikutano 15 ya Kamati Maalum ya Makatibu Wakuu (IMTC) ilifanyika na nyaraka 39 zilichambuliwa na ushauri kutolewa. Mikutano 15 ya kazi ya Makatibu Wakuu ilifanyika ambapo mada 40 ziliwasilishwa na kujadiliwa. Mikutano minne (4) ya Baraza la Mawaziri ilifanyika ambapo nyaraka 30 zilijadiliwa na kufanyiwa maamuzi. Aidha, mikutano nane (8) ya Kamati ya Katiba na Bunge ya Baraza la Mawaziri ilifanyika ambapo miswada 14 ilijadiliwa; Hotuba 27 za Mheshimiwa Rais zilichapishwa na kutangazwa kwenye vyombo mbalimbali vya habari. Aidha, Vipindi Maalum vya Televisheni 12 kuhusu shughuli za Mheshimiwa Rais na Serikali yake vilitengenezwa na kurushwa kwenye vyombo mbalimbali vya habari; Taarifa kwa Vyombo vya Habari (Press Releases) 318 zikiambatana na picha zilichapishwa na kutangazwa kwenye vyombo mbalimbali vya habari ikiwa ni pamoja na mitandao ya kijamii; Mkakati wa Taifa Dhidi ya Rushwa na Mpango wa Utekelezaji Awamu ya Tatu (2017 â€“ 2022) umeanza kutekelezwa ambapo:- Nakala 80,000 za vitabu vya Mkakati vilisambazwa kwa wadau mbalimbali. Vile vile, Elimu kwa Wajumbe wa Kamati za Kudhibiti Uadilifu imetolewa kwa Mikoa 16, Wizara zote na Taasisi za Umma 51; Rufaa 85 za Watumishi wa Umma na Mamlaka za Nidhamu zilichambuliwa na kuwasilishwa kwa uamuzi ambapo kati ya hizo, Rufaa 45 zilitolewa uamuzi na wahusika kujulishwa. Aidha, malalamiko 475 ya Watumishi wa Umma na wananchi wengine yalichambuliwa na kutolewa maelekezo; na Mikutano minne (4) ya uratibu na uendeshaji wa maboresho ilifanyika kujadili mafanikio, changamoto na mipango ya baadae ya maboresho. Mheshimiwa Spika, Taasisi ya Kuzuia na Kupambana na Rushwa imeendelea kutekeleza majukumu yake kwa kuzingatia Sheria ya Kuzuia na Kupambana na Rushwa Sura ya 329. Majukumu hayo ni pamoja na kuelimisha umma kuhusu athari za rushwa, kuchunguza tuhuma za makosa ya rushwa, kuwafikisha watuhumiwa mbele ya vyombo vya sheria na kuishauri Serikali kuhusu masuala mbalimbali ya rushwa. Kutokana na jitihada za TAKUKURU na wadau wa Kuzuia na Kupambana na Rushwa nchini, tatizo la Rushwa limepungua kiasi katika nchi yetu katika upimaji wa hali ya rushwa uliofanywa na Mashirika ya Kimataifa ambao umeonesha Tanzania kufanya vizuri miongoni mwa nchi za Afrika Mashariki ikishika nafasi ya pili baada ya Rwanda. Katika kipindi cha mwezi Julai, 2017 hadi Machi, 2018 shughuli zifuatazo zilitekelezwa:- Uchunguzi wa majalada 325 ulikamilika na kuwasilishwa kwa Mkurugenzi wa Mashtaka kuombewa kibali. Majalada 214 kati ya 325 yaliyopelekwa kwa Mkurugenzi wa Mashtaka yalipata kibali cha kuwafikisha watuhumiwa mahakamani. Aidha, majalada mengine yanaendelea kufanyiwa kazi; Kesi 727 ziliendeshwa mahakamani zikiwemo kesi mpya 201. Katika kipindi hiki, kesi 219 ziliamuliwa mahakamani ambapo kesi 81 watuhumiwa wake waliachiwa huru na kesi 138 watuhumiwa wake walipatikana na hatia na kuhukumiwa kifungo au kulipa faini. Aidha, kesi 14 ziliondolewa mahakamani kutokana na sababu mbalimbali. Kesi 494 zinaendelea mahakamani; Utafiti wenye lengo la kuimarisha mifumo ya udhibiti wa mianya ya rushwa katika maeneo ya kodi na ukusanyaji mapato na manunuzi ulifanyika. Kazi hizo ni uzingatiaji wa matumizi ya Mashine za Kielekroniki katika ukusanyaji wa kodi na uchambuzi wa mianya ya rushwa katika utaratibu wa ukasimishaji wa mapato kwa kutumia mawakala katika Mamlaka za Serikali za Mitaa na tathmini ya hali ya rushwa katika utekelezaji wa Sheria ya Manunuzi ngazi ya Serikali za Mitaa kwenye Sekta ya Elimu na Afya; Kazi 329 za uchambuzi wa mifumo na Warsha/vikao 179 vya wadau kujadili matokeo ya kazi za utafiti na uchambuzi wa mifumo kwa lengo la kuweka mikakati ya kudhibiti rushwa vilifanyika katika Sekta 24; Aidha, kazi 73 za ufuatiliaji wa utekelezaji wa maazimio yatokanayo na mapendekezo ya uchambuzi wa mifumo zilifanyika; Miradi ya maendeleo 195 yenye thamani ya Shilingi bilioni 154.1 ilifuatiliwa katika Sekta za Elimu, Afya, Maji na Ujenzi. Lengo la ufuatiliaji huu lilikuwa ni kuhakikisha kuwa fedha za umma zinatumika kama zilivyokusudiwa na thamani ya fedha inapatikana. Katika ufuatiliaji huu miradi 73 yenye thamani ya Shilingi bilioni 30.9 ilibainika kuwa na mapungufu katika utekelezaji wake. Uchunguzi umeanzishwa kwenye miradi 31 yenye thamani ya Shilingi bilioni 10. Aidha, Miradi 42 ilifanyiwa marekebisho ya kasoro zilizokuwepo na hivyo kiasi cha Shilingi milioni 40 zilizokuwa zilipwe kwa wakandarasi zilitumika kurekebisha miradi hiyo ili iwe na ubora uliokusudiwa. Pia TAKUKURU ilipendekeza wasimamizi wa miradi 13 wachukuliwe hatua za kinidhamu na mamlaka kutokana na kasoro zilizobainika katika miradi waliyoisimamia. Vile vile, Shilingi bilioni 58.4 ziliokolewa kutokana na operesheni zilizofanywa na TAKUKURU na kurejeshwa Serikalini kutokana na kudhibiti rushwa katika eneo la ukusanyaji mapato ya Serikali, uzuiaji wa malipo hewa na ukaguzi wa miradi ya maendeleo; Elimu kuhusu athari za rushwa na juhudi za Serikali za kuidhibiti ili kupata uungwaji mkono ilitolewa kupitia njia mbalimbali zikiwemo semina 2,613, mikutano ya hadhara/mijadala ya wazi 1,323, vipindi vya redio na televisheni 144, maonesho 128 na taarifa kwa umma 32 zilitolewa kupitia vyombo vya habari. Aidha, habari/makala 205 ziliandaliwa kwa ajili ya wavuti na nakala za machapisho 16,000 zilisambazwa. Katika uelimishaji huo wananchi 611,335 walifikiwa ana kwa ana bila kuhusisha waliofikiwa kwa njia ya redio, runinga na machapisho. Vile vile, Elimu kwa umma imeendelea kutolewa kwa njia mbali mbali kwa kushirikiana na wadau kupitia matangazo kwenye vyombo vya usafiri na kwenye madaftari ya wanafunzi yaliyokuwa na ujumbe wa kupambana na rushwa na kupitia vyombo vya habari matangazo matano (5) yanayokemea vitendo vya rushwa nchini yalitolewa; Vijana walijengewa uwezo wa kimaadili ili kushiriki kuzuia na kupambana na rushwa. Vile vile, vijana walio shuleni, vyuoni na ambao hawapo shuleni walipatiwa elimu kuhusu rushwa na kuwasisitiza kujiunga na klabu za wapinga rushwa. Klabu mpya za wapinga rushwa 603 zilifunguliwa na 1,363 ziliimarishwa; TAKUKURU imeendelea kutoa Huduma ya kupokea malalamiko na taarifa kutoka kwa wananchi kwa saa ishirini na nne (call centre) ambapo Wananchi wameweza kuifikia TAKUKURU kwa kupiga simu namba 113, kutuma ujumbe kwenda namba hiyo au kutoa taarifa kwa kupiga *113# yaani mfumo wa USSD (Unstructured Supplementary Service Data). Katika kipindi husika, malalamiko 119,285 yamepokelewa ambapo malalamiko 25,201 yalikuwa kwa njia ya simu, 87,681 kupitia ujumbe mfupi wa simu na 6,403 kupitia USSD; Watumishi 252 walipatiwa mafunzo ili kuwajengea uwezo wa kumudu majukumu kwa ufanisi; na Maandalizi yamefanyika ya kuanza ujenzi wa Ofisi za TAKUKURU katika Wilaya saba, matarajio ni kujenga katika Wilaya za Chamwino, Ruangwa, Manyoni, Namtumbo, Ngorongoro, Masasi na Mpwapwa. Mheshimiwa Spika, Taasisi ya UONGOZI imeendelea kusimamia malengo yake ya kuwa Kituo cha utaalam wa hali ya juu cha kuendeleza Viongozi Barani Afrika kwa kuanzia na Tanzania, Ukanda wa Afrika Mashariki na hatimaye Afrika kwa ujumla. Walengwa ni Viongozi Waandamizi waliopo na wanaojitokeza wakiwemo wanasiasa, watumishi wa Serikali na Mahakama. Mheshimiwa Spika, katika kipindi cha Julai, 2017 hadi Machi, 2018, kazi zifuatazo zimetekelezwa:- Mafunzo ya Stashahada ya Uzamili ya Uongozi (Post Graduate-Diploma in Leadership) iliyozinduliwa rasmi tarehe 21 Aprili, 2017 yameendelea kutolewa. Stashahada hii inalenga kuwajengea viongozi uwezo wa kufanya maamuzi ya kimkakati, kusimamia rasilimali watu na rasilimali nyingine na kujenga sifa binafsi za kiongozi. Programu hii inatekelezwa kwa kushirikiana na Chuo Kikuu cha Aalto kilichoko Helsinki, Finland. Hadi kufikia Machi, 2018 moduli nane (8) zimetolewa. Awamu ya kwanza imehusisha Maafisa Waandamizi 30 wa Jeshi la Polisi ambao wamehitimu tarehe 21 Machi, 2018. Aidha, awamu ya pili ya mafunzo haya ambayo inahusisha Maafisa Waandamizi 30 kutoka Wizara, Taasisi na Mashirika ya Umma mbalimbali imeanza; Kozi nane (8) za muda mfupi zimetolewa kwa Viongozi 238 wa Umma ili kuimarisha utendaji kazi. Kozi hizi zimetolewa katika maeneo ya Uongozi wa kimkakati; Utawala; Mitazamo na Dira; Majadiliano ya Mikataba yenye thamani kubwa; Kiongozi Muadilifu na Uongozi Binafsi na Wenye Maadili; Programu ya Kuwajengea uwezo Wakuu wa Wilaya na Wakurugenzi Watendaji wa Mamlaka za Serikali za Mitaa iliandaliwa na kutekelezwa. Programu hii ililenga kuwajengea uwezo katika masuala ya Maadili, Utawala Bora na Uwajibikaji; Mawasiliano Fanisi; Utendaji wenye Matokeo; Uongozi wa Kimkakati; Usimamizi wa Vihatarishi na Udhibiti wa Ndani; Mahusiano kati ya Viongozi wa Kisiasa na Watendaji. Programu hii ilitolewa kwa Wakuu wa Wilaya na Wakurugenzi Watendaji wa Wilaya wote; Kwa kushirikiana na Taasisi za ndani na nje ya nchi, makongamano matano (5) ya Kimataifa, Kikanda na Kitaifa yalifanyika kwa lengo la kukutanisha viongozi ili kubadilishana taarifa, maarifa na uzoefu na kuwaongezea uelewa wa masuala ya Uongozi na Maendeleo Endelevu. Viongozi 826 walishiriki kutoka Tanzania na nchi za Kenya, Rwanda, Somalia, Afrika Kusini, Botswana, Msumbiji, Malawi, Mali, Ghana, Ethiopia, Jamhuri ya Watu wa Kongo, Nigeria, Sierra Leone, Liberia, Ivory Coast, Namibia, Niger, Togo, Zimbabwe, Trinidad na Tobago, Amerika, Uingereza, Ujerumani, Ubelgiji, Sweden, Canada na Australia. Mikutano ifuatayo ilifanyika:- Kongamano la Kikanda la Viongozi wa Afrika kuhusu â€œAmani na Usalama kwa Afrika Jumuishi na Endelevuâ€ lilifanyika tarehe 24-25 Agosti, 2017. Kongamano hili liliandaliwa kwa kushirikiana na Ofisi ya Rais Mstaafu Benjamin Mkapa na Ofisi ya Rais Mstaafu Thabo Mbeki wa Afrika ya Kusini. Kongamano hili lilihudhuriwa na Viongozi 200 wakiwemo Marais Wastaafu kutoka Tanzania, Malawi, Nigeria, Tunisia, Afrika ya Kusini na Namibia; Wakuu wa Taasisi za Kikanda za SADC, EAC, UNECA, na AfDB; wafanyabiashara, Wakuu wa Taasisi za Kiraia, na wasomi kutoka nchi 22; Kongamano la Kimataifa kuhusu â€œMasuala ya Jinsia kutoka kwenye Nadharia kuelekea kwenye Vitendoâ€ lilifanyika tarehe 2 - 4 Novemba, 2017 na kuhudhuriwa na viongozi, watunga sera, watendaji na watafiti 180 kutoka ndani na nje ya Bara la Afrika. Kongamano hili liliandaliwa kwa kushirikiana na Mfuko wa Fedha wa Kimataifa (IMF); Mkutano wa Kitaifa kuhusu â€œNamna ya Kujenga Uchumi Endelevu kwa Kutumia Rasilimali kwa Ufanisiâ€ uliandaliwa tarehe 29 Septemba, 2017 kwa kushirikiana na Chatham House ya Uingereza. Viongozi 28 walihudhuria mkutano huu; Kongamano la Kitaifa kuhusu â€œMaboresho katika Sekta ya Umma na Ugatuaji wa Madarakaâ€ lilifanyika tarehe 24 - 25 Oktoba, 2017, kwa kushirikiana na Ofisi ya Rais, Tawala za Mikoa na Serikali za Mitaa (TAMISEMI). Viongozi 118 kutoka Wizara, Idara za Serikali na Taasisi za Umma walihudhuria; na Mdahalo wa Kitaifa kuhusu â€œHarakati za Kujikomboa Kiuchumi kwa Bara la Afrikaâ€ lilifanyika tarehe 21 Disemba, 2017 kwa kushirikiana na Chuo Kikuu cha Dar es Salaam. Wanataaluma, viongozi na wanachuo takriban 300 walihudhuria mdahalo huo. Vipindi saba (7) vya mahojiano na viongozi waandamizi na wataalam wa masuala ya Uongozi na Maendeleo Endelevu viliandaliwa na kurushwa kwenye runinga na kuwekwa kwenye tovuti ya Taasisi na mitandao ya kijamii kwa lengo la kubadilishana taarifa, maarifa na uzoefu. Vipindi hivi vinaoneshwa na kuonekana Bara zima la Afrika; Utafiti unaohusu â€œMikakati na Sera za Kukuza Uchumi wa Viwanda vya Kijaniâ€ umekamilika. Aidha, utafiti kuhusu â€œViwezeshi na Vikwazo vya Uongozi Barani Afrikaâ€ uliofanyika kwa kushirikiana na Chuo Kikuu cha Birmingham, Uingereza umekamilika. Utafiti huu ulihusisha nchi tano (5) ambazo ni Tanzania, Uganda, Afrika ya Kusini, Ethiopia na Jamhuri ya Kidemokarasi ya Kongo. Utafiti mwingine kwenye maeneo manne unaohusu masuala ya Uongozi na Maendeleo Endelevu unaendelea kufanyika; Machapisho kuhusu Maisha ya Rais Mstaafu wa Awamu ya Tatu Mhe. Benjamin Mkapa liko katika hatua za mwisho, na linalohusu maisha ya Rais Mstaafu wa Awamu ya Pili Mhe. Ali Hassan Mwinyi linaendelea kuandaliwa. Lengo kuu ni kutoa machapisho (memoirs) kuhusu maisha binafsi na michango ya Marais wastaafu; Uratibu wa uwezeshaji wa vikao kazi vya usanifu wa Awamu ya Tatu ya Mpango wa Maboresho ya Utumishi wa Umma inayotarajiwa kuanza mwezi Julai, 2018 unaendelea; Programu Jumuishi ya Usimamizi wa Rasilimali za Taifa hususan katika Sekta ya Uziduaji (Mafuta, Gesi Asili na Madini) ilitekelezwa kama ifuatavyo: Mafunzo kwa ajili ya kuijengea uwezo Timu ya Serikali ya Majadiliano ya Mikataba ya Mafuta na Gesi na Timu ya Serikali ya Majadiliano ya Mikataba ya Ukanda Maalum wa Kiuchumi Bagamoyo (Special Economic Zone) yalitolewa. Mafunzo hayo yalifanyika kwa kushirikiana na Chuo Kikuu cha Columbia, Marekani; Mikutano miwili iliyokutanisha viongozi 148 kutoka Tanzania na nchi mbalimbali ndani na nje ya Afrika ilifanyika. Mikutano hiyo ilihusu â€œJinsi ya Kuongeza Thamani katika Sekta ya Uziduajiâ€ na â€œUsimamizi wa Mazingira katika Sekta ya Uziduaji Tanzania; Taasisi imekamilisha utafiti kwenye maeneo matatu ambayo ni â€œUwiano Bora katika Uwekezaji na Utumiaji wa Mapato ya Serikali yatokanayo na Sekta ya Mafuta na Gesi Asiliâ€; â€œUtayari wa Tanzania wa kuwa na Uchumi wa Mafutaâ€ na â€œMtazamo wa Kimataifa kuhusu Gesi Asilia na Athari zake katika Uanzishwaji wa Miradi ya Gesi Asilia Nchiniâ€; Uratibu na uwezeshaji wa shughuli za Timu ya Serikali ya Majadiliano ya Mikataba ya Mafuta na Gesi unaendelea kufanyika. Timu hiyo kwa sasa inaendelea na majadiliano na Makampuni ya Mafuta ya Kimataifa; Uratibu na uwezeshaji wa Timu ya Serikali ya Majadiliano ya Ukanda Maalum wa Kiuchumi Bagamoyo (Special Economic Zone) umefanyika. Timu hiyo imeanza majadiliano na Makampuni yanayoshiriki kwenye mradi huu. Mheshimiwa Spika, Mpango wa Kurasimisha Rasilimali na Biashara za Wanyonge Tanzania (MKURABITA) umeendelea kutekeleza jukumu la kuandaa na kusimamia mfumo wa Kitaifa wa umiliki wa rasilimali na uendeshaji wa Biashara nchini unaotambulika na kukubalika kisheria. Katika kipindi cha Julai, 2017 hadi Machi, 2018, MKURABITA imetekeleza kazi zifuatazo:- Wakulima 589 na viongozi 89 wamejengewa uwezo wa kutumia Hati za Haki Miliki za Kimila kupata Mitaji katika Benki na Taasisi zingine za Fedha katika Halmashauri za Wilaya za Misungwi, Mpwapwa na Serengeti. Aidha, mafunzo yaliyotolewa yamewezesha uanzishwaji wa SACCOS nne (4), Vikundi 56 vya uzalishaji na Wakulima 140 kufungua akaunti katika benki; Kwa kushirikiana na Halmashauri ya Wilaya ya Urambo, Kituo Kimoja cha Urasimishaji wa Biashara (One Stop Formalization Centre) kimeanzishwa katika Halmashauri ya Wilaya ya Urambo ambapo huduma muhimu za utoaji leseni za biashara, utoaji wa Namba ya Utambulisho wa Mlipa kodi (TIN), usajili wa jina la biashara (BRELA), huduma za benki na mifuko ya hifadhi ya jamii zinapatikana sehemu moja. Aidha, wafanyabiashara 870 wamepata mafunzo ya urasimishaji na uendeshaji wa biashara. Hadi kufikia Machi, 2018 Kituo kimesajili biashara 380 ambapo Shilingi milioni 4.5 zimekusanywa kutokana na ada za leseni. Vile vile wafanyabiashara 79 wamepata leseni na 200 wamefungua akaunti katika benki kwa ajili ya kuweka akiba na kukopa fedha ili kujiongezea mitaji; Wafanyabiashara 100 katika Wilaya za Kusini Unguja (50) na Micheweni, Pemba (50) wamepata mafunzo ya urasimishaji na uendeshaji wa biashara ambapo wafanyabiashara 10 wamesajili Majina ya Biashara na kupata Leseni za kuendesha Biashara. Aidha, MKURABITA iliwezesha Wafanyabiashara 13 waliorasimisha biashara zao Unguja na Pemba kushiriki kwenye Maonesho ya Biashara ya Afrika Mashariki yaliyofanyika Nchini Burundi mwezi Desemba, 2017; Kwa kushirikiana na Ofisi za Taifa za Takwimu Tanzania Bara na Zanzibar, MKURABITA imeanza kufanya utafiti kuhusu Sekta isiyo Rasmi nchini kwa lengo la kubaini ukubwa na thamani ya Sekta isiyo Rasmi kwa sasa. Aidha, utafiti wa Majaribio umefanyika katika Mikoa sita (6) ya Tanzania Bara na miwili (2) Zanzibar. Mikoa hiyo ni Dar es Salaam, Dodoma, Mbeya, Mtwara, Mwanza, Tanga, Mjini Magharibi na Kusini Pemba. Utafiti huu wa majaribio ulilenga kuona kama methodolojia, sampuli na madodoso yaliyoandaliwa yanaweza kuleta matokeo tarajiwa juu ya ukubwa wa Sekta isiyo Rasmi kwa sasa. Aidha, vikao vya wadau vimefanyika Tanzania Bara na Zanzibar ili kupata maoni ya wadau juu ya dhana ya utafiti, methodolojia na madodoso. Utafiti mkubwa utaendelea kufanyika nchi nzima katika Mikoa yote 26 ya Tanzania Bara na Mikoa mitano (5) ya Zanzibar kuanzia mwezi Machi hadi Juni, 2018. Matokeo ya utafiti huu yatatolewa katika ngazi ya taifa na mkoa; Mkakati wa Mawasiliano umepitiwa kwa kushirikiana na wataalam kutoka Wizara za Kisekta ili kuongeza ufanisi katika kufanya mawasiliano kwa Umma. Taasisi hizo ni Ofisi ya Rais TAMISEMI, Ofisi ya Rais â€“ Menejimenti ya Utumishi wa Umma na Utawala Bora, Chuo cha Utumishi wa Umma, Tume ya Mipango Zanzibar, Wizara ya Viwanda, Biashara na Uwekezaji na Wizara ya Ardhi, Nyumba na Maendeleo ya Makazi; na Vipindi 12 vya radio na runinga vimeandaliwa kuhusu MKURABITA na uwezeshaji wananchi kiuchumi kupitia urasimishaji rasilimali ardhi na biashara ambapo vipindi nane (8) vimerushwa kupitia kituo cha televisheni cha TBC1 na radio za TBC Taifa pamoja na Radio Free Africa (RFA). Urushaji wa vipindi vinne (4) vilivyobaki unaendelea na unatarajiwa kukamilika mwishoni mwa mwezi Aprili, 2018. Mheshimiwa Spika, Mfuko wa Maendeleo ya Jamii umeendelea kutekeleza Awamu ya Tatu kwa kuyapa kipaumbele maeneo ya Ukuzaji wa uchumi na kupunguza umaskini wa kipato; Kuinua ubora wa maisha na ustawi wa jamii; na Utawala bora na uwajibikaji. Kazi zilizotekelezwa katika kipindi cha Julai, 2017 hadi Machi, 2018 ni kama ifuatavyo: Kaya maskini 1,363,448 zimetambuliwa tangu kuanza kwa Mpango. Aidha, baada ya uhakiki, kaya maskini 1,118,751 zenye watu milioni 5 ziliandikishwa. Kati ya kaya/watu wote waliomo katika Mpango, asilimia 54 ni wanawake. Mpango huu unatekelezwa katika Mamlaka zote za Serikali za Mitaa za Tanzania Bara na Wilaya zote za Zanzibar. Aidha, Shilingi bilioni 185.1 zilihawilishwa kama ruzuku kwa kaya maskini zilizoandikishwa Tanzania Bara na Zanzibar. Hatua mbalimbali za kinidhamu zilichukuliwa na Mamlaka husika dhidi ya watumishi waliobainika kuhusika na uandikishaji wa walengwa waliokosa sifa. Hatua hizo ni pamoja na kusimamishwa kazi, kupewa onyo kali na wengine kuachishwa kazi. Kwa wananchi ambao walithibitika kutokuwa maskini, waliondolewa kwenye mpango; Mpango wa kutoa ajira za muda umetekeleza miradi 3,682 kutoka katika Vijiji 2,091, Mitaa 331 na Shehia 168, jumla yake ni 2,590 ambapo kaya za walengwa 288,385 zilipata ajira za muda katika Mamlaka za Serikali za Mitaa 42 na Wilaya zote za Zanzibar. Miradi hiyo ina thamani ya Shilingi bilioni 31.4. Miradi iliyotekelezwa ni pamoja na ujenzi na ukarabati wa malambo ya maji, uanzishaji wa vitalu vya miche ya miti, uchimbaji wa visima vifupi, uboreshaji wa barabara, uhifadhi wa vyanzo vya maji, na hifadhi ya mazingira. Aidha, watoa huduma 2,820 wa ngazi ya jamii wamefundishwa namna ya kusimamia miradi ya kutoa ajira za muda katika Maeneo 19 ya Utekelezaji; Zoezi la uhakiki wa Kaya Maskini ambalo ni endelevu limebaini kuwepo kwa kaya 7,713 nchini zilizokosa sifa kwa sababu mbali mbali. Hadi kufikia Machi, 2018 kaya hizo ziliondolewa kwenye Mpango. Mgawanyo wa kaya na sababu za kuondolewa ni kama ifuatavyo:- Kaya zilizokuwa na mwanakaya mmoja ambaye alifariki au wote wamefariki ni 4,404; Kaya zilizohamia Vijiji/Mitaa/Shehia ambapo Mpango haujaanza kutekelezwa ni 1,263; Kaya ambazo hazikujitokeza mara mbili mfululizo kupokea ruzuku ni 449; Kaya ambazo wananchi walithibitisha kuwa siyo maskini ni 1,219; na Kaya ambazo baadhi ya wanakaya ni Wajumbe wa Kamati za Usimamizi za Jamii, Halmashauri za Vijiji/Kamati za Mitaa, Viongozi na Watendaji ni 378. Miradi 163 ya miundombinu ya elimu, afya na maji yenye thamani ya Shilingi bilioni 3.72 inaendelea kutekelezwa katika Halmashauri 13 za Mikoa ya Arusha na Njombe inayofadhiliwa na Taasisi ya Maendeleo ya Mataifa Yanayozalisha Mafuta kwa Wingi Duniani (OPEC). Aidha, wawezeshaji wa ngazi ya Halmashauri na wajumbe wa kamati za usimamizi za jamii walipewa mafunzo kuhusu taratibu za utekelezaji na usimamizi wa miradi katika maeneo yao; Miongozo ya utekelezaji wa shughuli za kuweka akiba na kukuza uchumi wa kaya ilikamilika na kuanza kutumika katika utekelezaji. Miongozo hiyo ilitumika kutoa mafunzo ya stadi za ujasiriamali na mbinu za kuunda vikundi endelevu vya kuweka akiba kwa kaya za walengwa yametolewa kwa wawezeshaji 600 kutoka katika maeneo ya utekelezaji 20 ambako Mpango huu umeanza. Vikundi 5,399 vya kuweka akiba na kuwekeza vyenye wanachama 114,728 viliundwa na Shilingi bilioni 1.07 zimetumika; Mfumo wa Teknolojia, Habari na Mawasiliano (TEHAMA) wa Utambuzi, Uandikishaji, Malipo na Malalamiko ya Walengwa umekamilika na umeanza kutumika katika Maeneo ya Utekelezaji 42. Utaratibu wa kuongeza wigo wa huduma hii kwa maeneo yaliyobaki umekamilika na upo tayari kwa utekelezaji. Mifumo ya TASAF imeunganishwa na mifumo mingine ya kitaifa kama vile NIDA na Malipo Mtandao (Government e- Payment Gateway). Aidha, Kituo cha huduma kwa wateja kimeanzishwa TASAF Makao Makuu; Programu 88 za radio na 26 za televisheni kuhusu shughuli za Mpango wa Kunusuru Kaya Maskini zimeendelea kutolewa kwa umma kupitia Kituo cha radio cha TBC Taifa na Televisheni ya TBC1; Katika kujenga uwezo wa wadau muhimu katika kutekeleza Mpango kwa ufanisi, mafunzo yalitolewa kwa waajiriwa wapya 32 na maofisa ufuatiliaji 129. Aidha, washiriki 472 walipatiwa mafunzo ya malipo ya kielektroniki. Kati yao 442 ni kutoka kwenye Halmashauri 16 zilizochaguliwa kuanza utekelezaji wa malipo kielektroniki na 30 ni kutoka TASAF Makao Makuu; Utafiti kwenye maeneo mbalimbali wenye lengo la kupima ufanisi wa utekelezaji wa Mpango na matokeo yake umefanyika. Utafiti huu ulifanywa kwa pamoja na Ofisi ya Takwimu ya Taifa kwa Tanzania Bara na Ofisi ya Mtakwimu Mkuu wa Serikali Zanzibar. Utafiti huo ulihusu Tathmini ya Mpango; tathmini ya Mpango kwa maendeleo ya vijana; na tathmini kuhusu ushiriki na uwezeshwaji wa wanawake. Utafiti huu ambao ni wa msingi umekamilika kwa awamu ya kwanza na ya pili. Matokeo ya utafiti kwa Awamu ya pili yatakamilika Mwezi Machi, 2018; na Ukaguzi wa ndani ulifanyika ili kuhakikisha kama fedha zilitumika ipasavyo katika utekelezaji wa Mpango wa TASAF Awamu ya Tatu. Ukaguzi ulifanyika TASAF Makao Makuu pamoja na Maeneo yote 161 ya Utekelezaji. Aidha, Wakaguzi wa nje kutoka Ofisi ya Mdhibiti na Mkaguzi Mkuu wa Hesabu za Serikali (CAG) walifanya ukaguzi wa uhawilishaji fedha kwa walengwa, manunuzi, uendeshaji na thamani ya fedha. Matokeo ya ukaguzi huo yalikuwa mazuri na kuwezesha kupata HATI SAFI. Mheshimiwa Spika, Majukumu ya Mfuko wa Rais wa Kujitegemea yameendelea kutekelezwa kupitia huduma ya utoaji wa mikopo mbalimbali kwa wajasiriamali wadogo na wa kati. Aidha, Huduma za ushauri na mafunzo ya kibiashara yameendelea kutekelezwa. Baadhi ya kazi zilizotekelezwa katika kipindi cha Julai, 2017 hadi Machi, 2018 ni kama ifuatavyo:- Mikopo 1,949 yenye thamani ya Shilingi bilioni 1.6 imetolewa kwa vijana waliohitimu mafunzo katika Vyuo vya Ufundi Stadi vinavyotambuliwa na VETA na SIDO na wanawake wajasiriamali katika Mikoa ya Dar es Salaam, Pwani, Morogoro, Njombe na Lindi; Walengwa 3,441 wa Mfuko walipata mafunzo ya ujasiriamali wa namna ya kujitambua na taratibu za mikopo ya Mfuko; Vituo vya huduma (Satellites) vimefunguliwa Kilolo (Iringa) na Ruangwa (Lindi); Tawi la Dodoma limefunguliwa mwezi Machi, 2018 ambapo walengwa 86 wa Mfuko walipata mafunzo ya awali; Utafiti kuhusu huduma za mikopo kwa walengwa kwenye Mikoa ya Dodoma na Iringa ulifanyika na kubaini utayari na uhitaji wa huduma za mikopo ni mkubwa na hivyo ni fursa nzuri kwa Mfuko; na Maofisa mikopo 17 walipata mafunzo ya utoaji huduma na sera za mikopo. Mheshimiwa Spika, katika mwaka wa fedha wa 2017/18, Ofisi ya Rais, Menejimenti ya Utumishi wa Umma (Fungu 32) linalojumuisha Wakala zilizo chini yake liliidhinishiwa jumla ya Shilingi 33,695,038,000 kwa ajili ya utekelezaji wa Mpango wa mwaka. Kati ya fedha hizo, Shilingi 26,695,038,000 ziliidhinishwa kwa ajili ya Matumizi ya Kawaida na Shilingi 7,000,000,000 kwa ajili ya utekelezaji wa Miradi ya Maendeleo. Hadi kufikia mwezi Machi, 2018 Shilingi 26,956,443,042.64 zilikuwa zimepokelewa na kutumika. Kati ya fedha hizi Shilingi 23,956,443,042.64 zilikuwa kwa ajili ya Matumizi ya Kawaida; Shilingi 20,923,718,820.82 ni Matumizi Mengineyo na Shilingi 3,032,724,221.82 ni Mishahara. Aidha, Shilingi 3,000,000,000 ni kwa ajili ya Miradi ya Maendeleo. Mheshimiwa Spika, Ofisi ya Rais, Menejimenti ya Utumishi wa Umma pamoja na Wakala zake imeendelea kutekeleza majukumu yake ya msingi ya kuhakikisha kuwa Utumishi wa Umma unaendeshwa kwa kuzingatia misingi ya utawala bora. Aidha, Watumishi wa Umma wanawajibika na kuwa wasikivu kwa wananchi, pale wanapotoa huduma mbalimbali kwa kuzingatia Sera, Sheria, Kanuni na Taratibu zilizowekwa. Mheshimiwa Spika, katika kipindi cha kuanzia Julai, 2017 hadi Machi, 2018 Ofisi ya Rais, Menejimenti ya Utumishi wa Umma pamoja na Taasisi zake ilitekeleza shughuli zifuatazo:- Uwezo wa Taasisi za Serikali umejengwa katika maeneo ya kuandaa sera za kisekta zilizowianishwa ili kuondoa migongano na urudufu wakati wa utekelezaji. Mafunzo kwa vitendo yamewezeshwa na Timu ya Taifa ya Wataalam wa Sera kwa Wizara zilizokuwa na mahitaji ya kuhuisha sera za sekta inazozisimamia; Miundo na Mgawanyo wa Majukumu ya Ofisi/Wizara 22, Idara Zinazojitegemea 21, Wakala za Serikali 19 na Taasisi na Mashirika ya Umma 20 imehuishwa. Miundo iliyohuishwa iliwasilishwa kwenye vikao vya Kamati ya Rais ya Utekelezaji (PIC) kwa ajili ya kujadiliwa na kutolewa ushauri kabla ya kuidhinishwa ili iweze kutekelezwa; Tathmini imefanyika kubaini hali halisi ya utekelezaji wa shughuli za Serikali za ufuatiliaji na tathmini kwa wizara 11 na Idara zinazojitegemea 15; Utaalamu wa uchambuzi kazi katika uhuishaji wa Mpango Mkakati (Strategic Plan) wa Taasisi 7 za Serikali umetolewa. Taasisi zilizowezeshwa ni Mamlaka ya Elimu na Mafunzo Stadi (VETA), Idara ya Kumbukumbu na Nyaraka za Taifa, Wakala ya Vipimo (WMA), Tume ya Haki za Binadamu na Utawala Bora, Tume ya Kurekebisha Sheria, Wizara ya Afya Maendeleo ya Jamii, Jinsia, Wazee na Watoto (Afya) na Sekretarieti ya Maadili ya Viongozi wa Umma; Aidha, Ofisi imewezesha taasisi 2 za Serikali (Wakala ya Mbegu za Miti â€“ TTSA na Chuo cha Uongozi) kuhuisha Mikataba ya Huduma kwa Mteja (Client Service Charter); Uwezo wa namna ya kuimarisha na kuboresha mifumo ya Ufuatiliaji na Tathmini umejengwa kwa Taasisi 18. Vile vile, matumizi ya matokeo ya tathmini na ufuatiliaji kwa Wizara, Idara Zinazojitegemea, Wakala za Serikali, Sekretarieti za Mikoa, Halmashauri na Taasisi zinazojitegemea imefanyika; Mapitio ya Miongozo ya viwango vya utendaji kazi kwa Taasisi za Serikali yamefanyika. Miongozo hiyo inajumuisha: Mwongozo wa Uandishi wa Nyaraka mbalimbali za Kiserikali; Mwongozo wa Kitambulisho cha Mtumishi wa Umma na Mwongozo wa Viwango vya Karatasi Maalum za Barua zenye Anuani (Letterheads) za Taasisi za Umma; Uandaaji wa nyaraka za kuanzishwa na kuzinduliwa Wakala ya Barabara za Vijijini na Mijini (TARURA) iliyopo chini ya Ofisi ya Rais TAMISEMI umewezeshwa; Vile vile, nyaraka za kuanzishwa kwa Wakala ya Mpiga Chapa wa Serikali (TGPA) imewezeshwa na kuwasilishwa kwenye Mamlaka stahili kwa ajili ya kuidhinishwa; Mfumo wa Taarifa za Kiutumishi na Mishahara umefanyiwa mapitio na kubaini matatizo mbalimbali yanayosababisha mfumo huo kutofanya kazi kwa ufanisi unaotakiwa. Vile vile, changamoto za kiteknolojia na za mahitaji ya wadau zilizopo kwenye mfumo huo kwa sasa zilitatuliwa; Tathmini ya wataalamu wa TEHAMA Serikalini imefanyika kwa watumishi 139 wa Wizara zote wa fani ya TEHAMA ikiwa ni awamu ya kwanza. Lengo la tathmini hiyo ni kubaini idadi na sifa za wataalamu wa TEHAMA waliopo Serikalini na kuweka mipango madhubuti ya kusimamia na kuendeleza rasilimali hiyo ili iweze kuwa na ujuzi na weledi unaotakiwa katika kubuni, kujenga, kuendesha na kusimamia mifumo na mitandao ya Serikali Mtandao; Mwongozo wa kusimamia Utekelezaji wa Serikali Mtandao wa mwaka 2018 umetolewa na nakala 200 zimesambazwa kwenye Taasisi za Serikali. Lengo la Mwongozo huu ni kutoa utaratibu na viwango vya kuzingatiwa katika kubuni, kutengeneza na kuendesha mifumo, mitandao na miundombinu ya TEHAMA katika Taasisi za Serikali ili kuondoa urudufu, kuwezesha ubadilishaji wa taarifa na kuhakikisha usalama wa data na taarifa za Serikali; Uratibu wa Programu ya Miundombinu ya Mawasiliano (RCIP) iliyokuwa inafadhiliwa na Benki ya Dunia kwenye eneo la Serikali Mtandao ambapo Programu hiyo ilikamilika rasmi mwezi Desemba, 2017. Mifumo sita ya Serikali Mtandao ilitekelezwa kupitia Programu hiyo ambayo ni mifumo ya Usajili wa Vizazi na Vifo; Matibabu Mtandao; Ofisi Mtandao; Nyaraka Mtandao; Ununuzi Mtandao; na Usajili wa Biashara kwa Mtandao. Pia Mtandao wa Mawasiliano unaounganisha Taasisi 72 za Serikali Kuu na Taasisi 77 za Serikali za Mitaa ulitekelezwa kupitia Programu hiyo. Aidha, mafunzo yaliyohusu maeneo mbalimbali ya ufundi na utumiaji wa mifumo na mitandao ya TEHAMA yalitolewa kwa watumishi 2,067 wa kada mbalimbali kutoka taasisi mbalimbali za Serikali; Maandalizi ya Programu mpya ya â€œDigital Tanzaniaâ€ kwenye eneo la Serikali Mtandao yameratibiwa. Programu hiyo ambayo itafadhiliwa na Benki ya Dunia ina lengo la kuongeza matumizi ya TEHAMA na Serikali Mtandao kama chachu ya kuharakisha utekelezaji wa Mipango ya maendeleo ya Taifa katika kuongeza ajira, kuwezesha uchumi wa viwanda na maendeleo ya jamii, na kufikia malengo ya Dira ya Taifa, 2015; Utoaji wa vibali vya uhamisho 4,163, kushikizwa 4, kuazimwa 1,452, likizo bila malipo 206 kwa watumishi umeshughulikiwa. Aidha, mapendekezo ya nafasi za uteuzi 289, vibali vya uteuzi 84 kwa watumishi viongozi na wanaopendekezwa na waajiri kuteuliwa, mikataba ya ajira 45 imeshughulikiwa. Vile vile, hoja mbalimbali 496 kuhusu uteuzi, mikataba ya ajira, uhamisho, likizo bila malipo na mishahara binafsi zimejibiwa; Malalamiko yanayotokana na ukiukwaji wa Sheria, Kanuni, Taratibu na Miongozo inayosimamia Utumishi wa Umma yapatayo 1,696 yamepokelewa, kati ya hayo malalamiko 1,343 ambayo ni sawa na asilimia 79 yameshughulikiwa. Malalamiko yaliyowasilishwa yanahusiana na masuala ya upandishaji vyeo, ajira, mafao ya hitimisho la kazi, nidhamu, fidia ya kuumia au kufariki kazini na unyanyasaji. Aidha, hatua zilizochukuliwa ni pamoja na kuelimisha na kuzikumbusha Mamlaka za Ajira na Nidhamu jukumu la kushughulikia masuala ya watumishi kwa wakati na kwa kuzingatia Sheria, Kanuni na Taratibu; Tathmini ya Mikataba ya Utendaji Kazi imefanyika katika Taasisi za Umma nane (8) na kubaini changamoto za utekelezaji Mikataba na kutoa ushauri kwa Taasisi husika ambazo ni Ofisi ya Rais, Menejimenti ya Utumishi wa Umma (PO-PSM); Tume ya Utumishi wa Umma (PSC); Sekretarieti ya Ajira katika Utumishi wa Umma (PSRS); Wakala ya Mafunzo kwa Njia ya Mtandao (TaGLA); Bodi ya Mishahara na Masilahi katika Utumishi wa Umma (PSRB); Idara ya Kumbukumbu na Nyaraka za Taifa (RAMD); Chuo cha Utumishi wa Umma (TPSC); na Wakala ya Serikali Mtandao (eGA); Taasisi za Umma sita zimejengewa uwezo kuhusu Mfumo wa Wazi wa Mapitio na Tathmini ya Utendaji Kazi (OPRAS). Taasisi hizo ni Ofisi ya Mkuu wa Mkoa Arusha; Mamlaka ya Taifa ya Hifadhi ya Ngorongoro; Wakala wa Taifa wa Hifadhi ya Chakula; Chuo cha Utumishi wa Umma; Mamlaka ya Elimu Tanzania; na Taasisi ya Miradi na Maendeleo ya Miundombinu (UTT-PID); Ufuatiliaji wa matumizi ya Mfumo wa Taarifa za Kiutumishi na Mishahara (HCMIS) katika Idara za Afya na Elimu umefanyika katika Mamlaka zote za Serikali za Mitaa ambapo hadi kufikia Februari 2018 jumla ya watumishi 107 wamepatiwa mafunzo hayo; Uhakiki wa mahitaji ya Rasilimaliwatu katika Utumishi wa Umma ikiwemo mikoa yote umefanyika kupitia Mfumo wa â€œHCMISâ€ na kuweza kubaini mahitaji ya watumishi 52,436 wa kada mbalimbali. Aidha, Serikali imeanza mchakato wa kuajiri watumishi hao kwa kuzingatia maeneo ya vipaumbele na kuimarisha kada zenye upungufu mkubwa kama vile afya (14,102), Elimu (16,516), Kilimo (1,487), Mifugo (1,171), Uvuvi (320), Polisi (2,566), Magereza (750), Uhamiaji (1,500), Zimamoto (1,177), hospitali za mashirika ya kidini na hiari (174) na wengineo (12,673); Usimamizi wa ajira za Watumishi wa Umma umefanyika kwa Waajiri wote ambapo watumishi wapya 15,000 wamejiriwa, wakiwemo na jumla ya walimu 4,348 wa masomo ya sayansi na watumishi 3,152 wa kada ya Afya, ili kuziba pengo lililosababishwa na kuondolewa kwenye Orodha ya Malipo ya Mishahara kwa watumishi wa umma waliobainika kughushi vyeti; (i) Maofisa Utumishi na Maofisa Tawala wapatao 1,595 wamechukuliwa hatua za kinidhamu ikiwemo kufungiwa dhamana ya kuingia katika Mfumo wa â€œHCMISâ€, kufikishwa mahakamani na wengine kesi zao zipo TAKUKURU; Mafunzo ya utumiaji wa Mfumo wa â€œHCMISâ€ yametolewa kwa Maofisa Rasilimaliwatu 55 kutoka kwa waajiri mbalimbali ili kuwapatia ujuzi stahiki; Fursa za mafunzo kupitia wafadhili mbalimbali kwa ajili ya kuwajengea uwezo watumishi wa umma zimetolewa. Fursa hizo zimewezesha watumishi 970 (wanawake 249 na wanaume 721) kuhudhuria mafunzo mbalimbali yakiwemo ya muda mfupi na mrefu nje ya nchi kupitia Serikali za India, China, Japan, Indonesia, Misri na Korea Kusini; Taasisi 7 za Serikali zimewezeshwa kuandaa Mipango ya Rasilimaliwatu na Urithishanaji wa Madaraka katika Utumishi wa Umma. Taasisi hizo ni:- Ofisi ya Msajili wa Hazina, Mamlaka ya Udhibiti wa Usafiri wa Nchi Kavu na Majini (SUMATRA), Wakala wa Barabara Tanzania(TANROADS), Bodi ya Wataalam wa Ununuzi na Ugavi Tanzania (PSPTB), RAS Shinyanga, Geita, Mbeya pamoja na halmashauri zake; Kwa kushirikiana na Wizara ya Mambo ya Nje na Ushirikiano wa Afrika Mashariki, nafasi mbalimbali za kazi kutoka mashirika ya kimataifa na kikanda ambayo Serikali yetu ni mwanachama zilitangazwa ili watanzania wenye sifa waweze kuomba. Miongoni mwa nafasi zilizotangazwa ni kutoka Jumuiya ya Afrika Mashariki, Jumuiya ya Maendeleo Kusini mwa Afrika (SADC), International Conference on the Great Lakes Region (ICGLR), African Caribbean and Pacific Group of States Secretariat (ACP), na International Telecommunication Union (ITU). Kati ya nafasi hizo zilizotangazwa, watanzania wanne walipata kazi, katika Jumuiya ya Afrika Mashariki 2 na Jumuiya ya Maendeleo Kusini mwa Afrika (SADC) 2; Usanifu wa Programu ya Maboresho katika Utumishi wa Umma umeendelea kufanyika kwa kushirikiana na Shirika la Misaada la Uingereza (DFID) na Benki ya Dunia. Maandalizi ya nyaraka za programu yanaendelea kwa kushirikiana na Taasisi ya Uongozi; Ujazaji wa kiapo cha Ahadi ya Uadilifu kwa Watumishi 180,429 kutoka taasisi 180 za umma umesimamiwa na taarifa za watumishi 34,815 kutoka Taasisi 146 zimeingizwa katika Mfumo wa Usimamizi wa Rasilimaliwatu (HCMIS); Mafunzo ya Maadili yametolewa kwa watumishi 1,529 wa Taasisi 18 za Umma; Ufuatiliaji wa uzingatiaji Maadili umefanyika katika Idara Zinazojitegemea na Wakala za Serikali 31; Huduma kwa Viongozi Wakuu wa Kitaifa (Wastaafu11 na wajane watano (5) zimetolewa katika kipindi chote kwa mujibu wa Sheria; Watumishi 30 wa Idara 2 zilizokuwa zimesalia Dar es Salaam wamehamishiwa Makao Makuu Dodoma. Hatua hiyo inafanya huduma zote za Menejimenti ya Utumishi wa Umma kutolewa Dodoma kuanzia Aprili, 2018; Ufuatiliaji juu ya utekelezaji wa Mwongozo wa kudhibiti Viru vya Ukimwi (VVU), UKIMWI na Magonjwa Sugu Yasiyoambuzwa (MSY) mahali pa kazi wa 2014 umefanyiwa ufuatiliaji katika Sekretarieti za Mikoa minne (4) na Halmashauri za Wilaya (3) Majiji (2) na Manispaa (4), ambazo ni Mkoa wa Manyara (Babati Mji na Halmashauri ya Wilaya ya Babati), Mkoa wa Arusha (Arusha Jiji, Hamashauri za Wilaya za Meru na Arusha), Mkoa wa Kilimanjaro (Moshi Manispaa na Halmashauri ya Wilaya ya Moshi), Mkoa wa Dar es Salaam (Dar es Salaam Jiji, Manispaa za Temeke na Kigamboni); na Uhamasishaji kupitia vipindi 6 vya runinga na vipindi 2 vya redio kuhusu utekelezaji wa Miongozo ya kudhibiti VVU, UKIMWI na MSY mahali pa kazi wa Umma wa mwaka 2014 na ule wa Huduma kwa watumishi wa Umma wenye Ulemavu wa 2008 umefanyika kwa waajiri na watumishi. Mheshimiwa Spika, Chuo cha Utumishi wa Umma Tanzania kilianzishwa ili kutoa mafunzo katika nyanja za Uongozi, Menejimenti na Utawala kwa ngazi za Cheti, Stashahada na Astashahada. Aidha, Chuo kinafanya utafiti na kutoa ushauri wa kitaalam pamoja na kutoa machapisho mbalimbali ya kitaalam katika Utumishi wa Umma. Chuo kinatoa mafunzo kwenye Kampasi sita zilizoko kwenye Mikoa ya Dar es Salaam, Tabora, Mtwara, Singida, Tanga na Mbeya. Aidha, chuo kimeanzisha shahada za Uhazili na Utunzaji Kumbukumbu. Mheshimiwa Spika, katika kipindi cha Julai, 2017 hadi Machi, 2018 shughuli zifuatazo zimetekelezwa: Mafunzo ya kujiandaa kufanya Mitihani ya Utumishi wa Umma yalifanyika kwa Watumishi 566 kati ya 840; Mafunzo ya Uongozi na Maendeleo, Menejimenti na Usimamizi wa Ofisi yalifanyika kwa watumishi wa umma 2,283 kati ya 2,790; Mafunzo ya muda mrefu kwa Washiriki 10,760 kati ya 15,810 yalitolewa katika fani za utunzaji wa kumbukumbu, uhazili, kompyuta, utunzaji wa fedha za umma, na Menejimenti ya Raslimaliwatu, usimamizi wa manunuzi ya umma, uongozi na utawala bora; Ushauri wa kitaalam umetolewa kwa Taasisi 12, na maandiko 18 ya ushauri elekezi wa kitaalam yameandaliwa na kuwasilishwa kwa Taasisi zilizoomba huduma hiyo; Makala 7 za kitaalam katika Utumishi wa Umma zimechapishwa katika majarida mbalimbali ndani na nje ya nchi. Aidha, Jarida moja la Chuo cha Utumishi wa Umma (TPSC Journal) lipo katika hatua ya uchapishaji; Chuo kimedhamini mafunzo ya muda mrefu kwa Watumishi 32 wa Chuo cha Utumishi wa Umma (19 Shahada ya uzamivu; 9 Shahada ya uzamili; 4 Shahada ya kwanza) na kuwezesha watumishi 96 kuhudhuria mafunzo ya muda mfupi; Chuo kimepatiwa eneo lenye ukubwa wa mita za mraba 3,900 mjini Dodoma kwa ajili ya ujenzi wa ofisi na kumbi za mikutano na semina. Aidha, Chuo kimepatiwa eneo la ukubwa wa ekari 26 eneo la Pande katika Halmashauri ya Jiji la Tanga. Ukarabati wa mfumo wa umeme na kuweka mfumo wa mawasiliano ya ndani ya kielektroniki (LAN) katika majengo ya Kampasi ya Dar es Salaam; na Ukarabati wa jengo la Shaban Robert la Kampasi ya Tabora ulifanyika na kukamilika; Mheshimiwa Spika, Wakala ya Mafunzo kwa Njia ya Mtandao (TaGLA) ina jukumu la kuwajengea uwezo Watumishi wa Umma kwenye maeneo mbalimbali kwa kuratibu na kuendesha mafunzo na midahalo maalum ya muda mfupi kwa kutumia Teknolojia ya Habari na Mawasiliano ili kuhimili kasi ya mabadiliko ya utoaji wa huduma kwa wananchi. Mheshimiwa Spika, katika kipindi cha Julai, 2017 hadi Machi, 2018 shughuli zifuatazo zimetekelezwa: Wakala imeendeleza ushirikiano na taasisi mbalimbali za ndani na nje ya nchi katika kutoa mafunzo yenye tija kwa maendeleo ya Taifa; Mafunzo yametolewa kwa washiriki 1,331 kutoka Wizara, Idara zinazojitegemea, Wakala za Serikali na sekta binafsi. Mafunzo haya yalitolewa katika maeneo ya Uongozi, Utawala Bora, Uhasibu na Ukaguzi, Maadili, Anuai za Jamii, Mazingira, Kupunguza Umaskini na Afya; Huduma ya muunganisho wa mtandao wa mafunzo kwa njia ya video (Video conference) imetolewa kwa washiriki 526 kutoka Wizara, Mamlaka za Serikali za Mitaa, Wakala za Serikali na mikoa yote Tanzania bara; Huduma ya muunganisho wa mtandao imetolewa kuwezesha midahalo, mikutano 21 ya mafunzo na mijadala ya ndani na nje ya nchi katika maeneo ya kinga dhidi ya Malaria, Ujenzi wa Reli mpya na utoaji ushahidi Mahakamani; Vituo vya kutoa huduma vimefunguliwa katika mikoa ya Mwanza, Arusha na Morogoro. Utaratibu wa kukamilisha vituo vya kutolea huduma Dodoma na mikoa mingine unaendelea; na Watumishi watano (5) wamepata mafunzo ya muda mfupi hapa nchini ya kuongeza uwezo wa utendaji katika maeneo ya Utawala Bora. Watumishi wawili wanapata Mafunzo ya muda mrefu katika kozi ya Usimamizi wa Rasilimaliwatu na Uhasibu. Mheshimiwa Spika, Wakala ya Serikali Mtandao (eGA) ina jukumu la kutekeleza Sera ya Teknolojia ya Habari na Mawasiliano (TEHAMA) ya Mwaka 2016 katika Utumishi wa Umma ili kuongeza ufanisi na uwajibikaji katika utoaji wa huduma kwa wananchi. Aidha, Wakala ina jukumu la kuratibu na kusimamia matumizi ya TEHAMA Serikalini ili kuwezesha utoaji wa huduma bora kwa wananchi kwa usalama, urahisi na kwa gharama nafuu. Mheshimiwa Spika, katika kipindi cha Julai, 2017 hadi Machi, 2018, Wakala imetekeleza shughuli zifuatazo:- Wakala, ikishirikiana na taasisi nyingine za Serikali imeboresha mifumo ya ukusanyaji mapato ya Serikali ikiwa ni pamoja na kuifanyia ukaguzi wa usalama na utendaji. Mifumo hii ni pamoja na Mfumo wa Ukusanyaji wa mapato Serikalini (Government e-Payment Gateway â€“ GePG) ambapo hadi sasa jumla ya Taasisi 28 za umma zimeunganishwa na kuutumia kukusanya mapato ya Serikali na mfumo wa kutolea ticket za kielektroniki ulioanza kutumiwa na Shirika la Meli za Serikali (MSCL); Mfumo wa kutoa huduma za Serikali kupitia simu za mkononi (Government Mobile Platform) umeboreshwa. Mfumo huu unawarahisishia wananchi kupata huduma za Serikali popote walipo, unaokoa muda wa kwenda kufuata huduma kwenye ofisi za serikali, unapunguza gharama za kupata huduma husika na kupunguza mianya ya rushwa kwa kuondoa ulazima wa afisa wa Serikali kuonana uso kwa uso na mtoaji huduma. Katika kutekeleza hili, Wakala imetengeneza miundombinu ya kutoa huduma ya Ujumbe Mfupi (Short Message Service (SMS) Gateway) na kwa Menyu ((Unstructured Supplementary Service Data (USSD) Gateway) kupitia namba maalum *152*00#. Kuanzia Julai, 2017 Taasisi 42 za umma zimewezeshwa kutoa huduma kwa njia ya simu za mkononi kupitia miundombinu hii. Aidha, jumla ya taasisi zote zinazotumia mfumo hadi sasa zimefikia 118; mfano NHIF, TRA, Wizara ya Fedha na Mipango na Wizara ya Ardhi zinatumia huduma hii kutoa ankara na risiti za malipo yanayofanyika kupitia mfumo wa malipo wa Wizara ya fedha (GePG); Taasisi mpya 15 za Umma zimeunganishwa kwenye Mfumo wa Ofisi Mtandao (e-Office) uliobuniwa na kutengenezwa na Wakala ya Serikali Mtandao. Hadi sasa, jumla ya Taasisi za Serikali 31 zimejiunga na mfumo huu. Mfumo huu unamuwezesha Afisa wa Serikali kufanya kazi mahali popote palipo na Ofisi ya Serikali iliyoungwa kwenye mtandao wa Serikali. Hali hiyo imeongeza ufanisi wa ubadilishanaji wa nyaraka mbali mbali katika Taasisi za Serikali. Vile vile, mafunzo yametolewa kwa taasisi zote zilizounganishwa katika huduma hii; Taasisi za Serikali zimeendelea kuunganishwa kwenye Mfumo wa Mawasiliano wa Serikali kwa Njia ya Barua pepe (Government Mailing System [GMS]) na kuwezesha kuwa na mawasiliano salama kwa njia ya barua pepe kwenye Taasisi za Serikali. Taasisi mpya 32 zimeunganishwa katika mfumo huu kuanzia Julai, 2017 na Watumishi wake wamepewa mafunzo ya utumiaji sahihi wa mfumo. Taasisi 360 za Serikali zimeunganishwa na zinatumia mfumo huo tangu ulipozinduliwa; Taasisi 10 za Umma zimewezeshwa kuhifadhi Mifumo kwenye Vituo Vikuu vya Kuhifadhi Taarifa na Mifumo ya Serikali (Government Data Centres) yenye usalama na uhakika wa upatikanaji wa taarifa za Serikali; Mchakato wa kuziunganisha Taasisi za Serikali 77 zilizopo Tawala za Mikoa na Serikali za Mitaa kwenye Mtandao wa Mawasiliano Serikalini (Government Network) wenye kuziunganisha Taasisi za Serikali katika mtandao mmoja wa mawasiliano ya kielektroniki (taarifa, sauti na video) ili kupunguza gharama za mawasiliano na kuboresha usalama wa taarifa. Kufikia sasa, zaidi ya taasisi 150 zimeshaunganishwa kwenye mtandao huo; Ushauri wa kitaalamu umetolewa kwa taasisi 49 za Serikali katika maeneo mbalimbali ya matumizi ya TEHAMA katika utendaji wa Serikali; Uwezo wa watumishi wa Taasisi za umma 234 umejengwa hasa kwa wanaohusika na TEHAMA kwa kuwapatia mafunzo yanayowapa ujuzi wa kubuni, kujenga na kusimamia miundombinu na mifumo mbalimbali inayotumiwa na Taasisi husika; Elimu kwa Umma kuhusu dhana ya Serikali Mtandao imetolewa kwa kupitia uandaaji na urushaji wa vipindi vya elimu, habari na mawasiliano. Vipindi 35 vimerekodiwa na vinaendelea kurushwa kwenye runinga. Aidha, tathmini ya utendaji wa Wakala katika kipindi cha miaka mitano imeandaliwa na kusambazwa kwa wadau; tathmini hii pia inapatikana katika tovuti ya Wakala; na Watumishi 43 wamepatiwa mafunzo ya muda mfupi ndani na nje ya nchi ya kuongeza uwezo wa kiutendaji katika maeneo ya mbalimbali ya kitaalamu na uongozi. Aidha watumishi 18 wa Wakala wako katika mafunzo ya muda mrefu katika ngazi za uzamili na uzamivu katika maeneo mbalimbali kulingana na kada zao. Watumishi 08 wamehudhuria mafunzo ya kitalaam (Profesional Certification) kwa lengo la kuongeza tija na ufanisi katika maeneo yao ya kiutendaji; Mheshimiwa Spika, katika Mwaka wa Fedha wa 2017/18 Sekretarieti ya Maadili ya Viongozi wa Umma ilitengewa Shilingi 8,640,422,004. Kati ya fedha hizo Shilingi 6,990,422,004 ni kwa ajili ya Matumizi ya Kawaida na Shilingi 1,650,000,000 kwa ajili ya Miradi ya Maendeleo. Hadi kufikia Machi, 2018 Shilingi 3,312,399,958 Matumizi ya Kawaida zilipokelewa na kutumika. Kwa upande wa Miradi ya Maendeleo, Shilingi 336,000,000 zilipokelewa na kutumika. Mheshimiwa Spika, katika kipindi cha Julai, 2017 hadi Machi, 2018 shughuli zifuatazo zilitekelezwa:- Malalamiko 154 ya ukiukwaji wa maadili dhidi ya Viongozi wa Umma yalipokelewa na kuchambuliwa. Kati ya malalamiko hayo, malalamiko 119 yalihusu Sheria ya Maadili ya Viongozi na malalamiko 35 hayakuhusu Sheria ya Maadili ya Viongozi wa Umma. Uchunguzi wa awali umefanyika kwa malalamiko 119 yanayohusu ukiukwaji wa Sheria ya Maadili ya Viongozi wa Umma. Aidha, malalamiko 35 ambayo hayakuhusu ukiukwaji wa Sheria ya Maadili ya Viongozi wa Umma walalamikaji walipewa ushauri na mengine yalielekezwa kwenye mamlaka zinazohusika; Usambazaji wa fomu za Tamko la Rasilimali na Madeni ya Viongozi wa Umma kwa njia ya tovuti imeanza ambapo fomu hizo zilipatikana katika mtandao Jumla ya Viongozi wa Umma 16,050 ambao ni sawa na asilimia 98 wamerejesha Fomu za Tamko la Rasilimali na Madeni kufikia Machi, 2018. Aidha, kwa kushirikiana na Wadau wa Maendeleo, Sekretarieti imeanza maandalizi ya mchakato wa ujazaji fomu kwa njia ya mtandao (Online Application); Viongozi 2,000 walipangwa kuhakikiwa katika mwaka wa fedha 2017/18. Awamu ya kwanza ya uhakiki wa viongozi 1,000 inatarajiwa kuanza mwezi Aprili, 2018. Mwongozo wa Uhakiki ulioandaliwa Mei, 2017 umeboreshwa na uko kwenye hatua za uchapaji. Aidha, zoezi la kuchambua nyaraka za uthibitisho wa Tamko linalotolewa na Viongozi wa Umma limeanza kwa kuwataka Viongozi husika kuwasilisha nyaraka hizo kwa ajili ya maandalizi ya zoezi la uhakiki na ufuatiliaji wa mienendo ya kimaadili; Elimu kwa umma ilitolewa kwa viongozi wa Taasisi za Umma 667, pamoja na Watumishi wa Umma na wananchi 2,505 kuhusu Sheria ya Maadili ya Viongozi wa Umma ikijumuisha Hati ya Ahadi ya Uadilifu. Vipindi vitano (5) vya radio vilitolewa kupitia vyombo mbalimbali vya habari. Aidha, Klabu 80 za Maadili zilianzishwa katika Shule za Msingi (50), Sekondari (25) na Vyuo (5) katika Mkoa wa Dar es Salaam. Kwa upande wa Mikoa; Dodoma Klabu 15 za Maadili zilianzishwa katika Shule za Msingi (7), Sekondari (6) na Vyuo (2); Iringa Shule za Msingi (10); Morogoro Shule za Sekondari (3); na Mtwara Shule za Msingi (10); Siku ya Maadili Kitaifa iliadhimishwa Kitaifa Mkoani Dodoma tarehe 10 Desemba, 2017 kwa kushirikiana na Taasisi za Serikali zinazosimamia masuala ya utawala bora, uwajibikaji, haki za binadamu, mapambano dhidi ya rushwa na maadili. Aidha, elimu kwa viongozi wa Taasisi za Umma na wananchi ilitolewa kupitia wiki ya huduma kwa wateja, matembezi ya watumishi, midahalo mbalimbali inayohusu maadili na kupitia vipindi vya redio na runinga. Aidha, sherehe hizi ziliadhimishwa katika mikoa mbali mbali nchini; Watumishi 30 wa Sekretarieti wa kada mbalimbali wamejengewa uwezo katika eneo la utunzaji wa siri, masijala na uhifadhi wa kumbukumbu na nyaraka za ofisi. Aidha, jumla ya watumishi 91 ambao sio wachunguzi walipata mafunzo kuhusu hatua za awali za kufanya uchunguzi; Rasimu ya kanuni za Maadili kwa ajili ya utekelezaji wa Sheria ya Maadili ya Viongozi wa Umma imeandaliwa na maoni ya wadau mbalimbali yanaendelea kupokelewa ili kuboresha kanuni husika; Ujenzi wa Ofisi ya Sekretarieti ya Maadili Makao Makuu Dodoma umeanza; na Kwa kushirikiana na TBC makala ya Siku ya Maadili inayohusu mapambano dhidi ya ukiukwaji wa maadili kwa viongozi wa umma, rushwa na mabadiliko ya Sheria ya Maadili ya Viongozi wa Umma Namba 13 ya mwaka 1995 imeandaliwa na kukamilika. Makala hiyo ina lengo la kukuza maadili katika jamii, uelewa wa haki za binadamu, uwajibikaji, utawala bora na kuimarisha mapambano dhidi ya rushwa. Mheshimiwa Spika, majukumu ya Sekretarieti ya Ajira ni: Kutangaza nafasi wazi za kazi zinazotokea katika Utumishi wa Umma na kufanya usaili, kuwashauri waajiri kuhusu masuala mbalimbali yanayohusiana na mchakato wa ajira, kutafuta wataalam wenye ujuzi na kuandaa mfumo wa kanzidata za wataalam hao ili kurahisisha utaratibu wa ajira; kuandaa orodha ya wahitimu wa vyuo vikuu na wataalam wenye weledi kwa madhumuni ya kurahisisha rejea na ujazaji wa nafasi wazi za ajira katika Utumishi wa Umma. Mheshimiwa Spika, katika mwaka wa fedha wa 2017/18, Ofisi ya Rais, Sekretarieti ya Ajira katika Utumishi wa Umma iliidhinishiwa Jumla ya Shilingi 3,115,975,000 ambapo Shilingi 2,365,975,000 ni kwa ajili ya Matumizi ya Kawaida na Shilingi 750,000,000 ni fedha za Maendeleo. Hadi kufikia mwezi Machi, 2018, Jumla ya Shilingi 897,570,504.70 zilikuwa zimepokelewa na kutumika. Kati ya fedha hizo, Shilingi 589,743,500 ni kwa ajili ya Mishahara na Shilingi 307,827,004.70 ni kwa ajili ya Matumizi Mengineyo. Mheshimiwa Spika, katika mwaka wa fedha wa 2017/18, Ofisi ya Rais Sekretarieti ya Ajira katika Utumishi wa Umma ilitekeleza shughuli zifuatazo:- Katika kusimamia na kuendesha mchakato wa ajira inayowezesha waajiri kupata watumishi wenye sifa zinazotakiwa kwa mujibu wa miundo ya utumishi husika, Ofisi iliendesha usaili mara 6 kwa niaba ya waajiri 261 ili kujaza nafasi mbalimbali. Jumla ya waombaji 2,223 waliofaulu usaili walipangiwa vituo vya kazi; Kanzidata ya kutunza taarifa za waliopangiwa vituo vya kazi imeimarishwa, taarifa za kada zenye wataalam wenye ujuzi maalum (rare profession) na taarifa za wahitimu wa vyuo vikuu zimeendelea kuandaliwa na kutunzwa kwa ajili ya rejea; Usaili wa watendaji wakuu wa Mamlaka ya Maji safi na Maji taka-Dar es Salaam, Wakala wa Uchimbaji Visima na Taasisi ya Utafiti wa Misitu (TAFORI) umefanyika; Usimamizi wa uendeshaji wa usaili katika ngazi za Mamlaka za Serikali za Mitaa na Taasisi nyingine za umma umefanyika kwa kuzingatia sheria, kanuni na taratibu za ajira. Mamlaka za Serikali za Mitaa 139 zimesimamiwa katika kujaza nafasi ambazo Katibu wa Sekretarieti ya Ajira amekasimu kwao. Taasisi za Umma ambazo ajira zake zimesimamiwa ni pamoja na Mamlaka ya Mapato Tanzania, Mamlaka ya Mawasiliano Tanzania, Bohari Kuu ya Dawa na Shirika la Masoko Kariakoo; Sekretarieti kwa kushirikiana na Mamlaka ya Hifadhi ya Ngorongoro (NCCA), Shirika la Uendelezaji Uwanja wa Ndege Kilimanjaro (KADCO), Chuo Kikuu cha Mzumbe, Chuo Kikuu cha Dar es Salaam na Ajira zinazoratibiwa na Ofisi ya Rais Ikulu za mradi wa "Building Sustainable Ant Corruption Action in Tanzania imefanya usaili wa nafasi mbalimbali; Mfumo wa kielektroniki wa maombi ya kazi ulihuishwa ili uweze kuwasiliana na mifumo mingine. Hadi sasa, usanifu wa kuunganisha mfumo huu na mfumo wa Vitambulisho ya Taifa (NIDA) umefanyika; Sekretarieti kwa kushirikiana na Wakala wa Serikali Mtandao (eGA) imeboresha mfumo wa maombi ya kazi katika maeneo ya â€Ÿmwombaji nafasi za Ajiraâ€Ÿ kama mnufaika katika mfumo na â€ŸSekretarieti ya Ajiraâ€Ÿ kama msimamiaji wa mfumo ili kuongeza ufanisi wa mfumo. Maboresho ya mfumo ni zoezi endelevu kutokana na mabadiliko ya teknolojia na mahitaji; Ofisi ya Sekretarieti ya Ajira tawi la Zanzibar imeendelea kuimarishwa na baadhi ya usaili wa michujo umeanza kufanyika Zanzibar ili kupunguza gharama za wasailiwa kutoka Zanzibar. Mathalani usaili wa mchujo wa TRA ulifanyika Zanzibar; na Watumishi wameendelea kujengewa uwezo kwa kutumia fedha za ndani na kwa ufadhili wa Washirika wa Maendeleo. Kufikia Machi, 2018 watumishi 11 wamehudhuria mafunzo ya muda mrefu na muda mfupi ndani na nje ya nchi. Kati ya watumishi hao, watumishi saba (7) wamefadhiliwa na Washirika wa Maendeleo; Mheshimiwa Spika, Tume ya Utumishi wa Umma ni Tume REKEBU na inao wajibu wa kuhakikisha kuwa masuala ya Rasilimali Watu katika Utumishi wa Umma yanaendeshwa kwa kuzingatia Sheria, Kanuni na Taratibu mbalimbali kwa lengo la kuimarisha utendaji unaozingatia malengo na matokeo yanayopimika. Aidha, Tume ni Mamlaka ya Rufaa kwa Watumishi wa Umma dhidi ya maamuzi yanayotolewa na mamlaka zao za nidhamu. Mheshimiwa Spika, katika mwaka wa fedha 2017/18 Ofisi ya Rais, Tume ya Utumishi wa Umma iliidhinishiwa kiasi cha Shilingi 4,909,515,670 kwa ajili ya Matumizi ya Kawaida. Kati ya fedha hizo, Shilingi 2,425,530,000 zilikuwa za mishahara na Shilingi 2,483,985,670 zilikuwa za Matumizi Mengineyo. Hadi Machi, 2018 kiasi cha Shilingi 4,103,934,563.69 za Matumizi ya Kawaida zilikuwa zimetolewa. Kati ya hizo Shilingi 361,540,312.69 zilikuwa za kulipa madeni ya miaka iliyopita na Shilingi 3,742,394,251 zilikuwa za matumizi ya kawaida kwa mwaka husika, ambapo Shilingi 1,498,787,400 kwa ajili ya Mishahara na Shilingi 2,243,606,851 za Matumizi Mengineyo. Mheshimiwa Spika, katika kipindi cha Julai, 2017 hadi Machi, 2018 Tume ya Utumishi wa Umma imetekeleza majukumu yafuatayo:- Ukaguzi wa kawaida umefanyika katika Taasisi 144 kati ya Taasisi 150; Ukaguzi maalumu umefanyika katika Taasisi 8 kati ya 10 zilizotarajiwa; Vikao vitatu (3) vya Tume vimefanyika na kutolea uamuzi rufaa 145 kati ya 212 zilizokuwepo; Malalamiko 106 yameshughulikiwa kati ya 225 yaliyokuwepo; Elimu ilitolewa kwa wadau kupitia ziara za Makamishna katika Mkoa wa Lindi, kutoa vipeperushi 1,300 kuhusu Tume ya Utumishi wa Umma na kutoa nakala 392 za Miongozo ya kushughulikia masuala ya ajira na nidhamu katika Utumishi wa Umma. Vile vile, elimu kwa umma ilitolewa kupitia vyombo vya habari vya runinga, redio, magazeti na Tovuti ya Tume ambapo vipindi vitano (5) vya runinga na redio viliandaliwa na kurushwa. Aidha, Tume imeshiriki katika maadhimisho ya Siku ya Maadili na Haki za Binadamu; Taarifa ya Hali ya Utumishi wa Umma na Utekelezaji wa Majukumu ya Tume kwa Robo ya Kwanza (Julai â€“ Septemba, 2017) na Taarifa ya Utekelezaji wa Majukumu ya Tume ya Mwaka 2016/17 ziliandaliwa; na Elimu kwa watumishi 115 kuhusu kuzuia na kupambana na rushwa imetolewa. Vile vile, watumishi 17 wa Tume wamepata mafunzo ya muda mrefu na mfupi katika masuala ya Usimamizi wa Rasilimaliwatu na watumishi 55 wamepata mafunzo maalum ya Ukaguzi wa Rasilimaliwatu; Mheshimiwa Spika, Bodi ya Mishahara na Masilahi katika Utumishi wa Umma ni chombo kilichoanzishwa kwa Tamko la Rais kupitia Tangazo la Serikali Na. 162 la tarehe 3 Juni, 2011. Aidha, uanzishwaji wa Bodi ni sehemu ya utekelezaji wa Sera ya Mishahara na Motisha katika Utumishi wa Umma (2010). Bodi ina jukumu la kufanya mapitio ya mara kwa mara ya mishahara na kupendekeza viwango vya mishahara, posho na mafao katika Utumishi wa Umma kwa mamlaka husika. Mheshimiwa Spika, Katika Mwaka wa fedha 2017/18, Bodi ya Mishahara na Masilahi (Fungu 09) iliidhinishiwa jumla ya Shilingi 1,721,977,000 kwa ajili ya matumizi ya kawaida. Kati ya fedha hizo, Shilingi 709,170,000 ni kwa ajili ya mishahara na Shilingi 1,012,817,000 kwa ajili ya matumizi mengineyo. Hadi Machi, 2018 Bodi imepokea Shilingi 978,485,368.56, kati ya fedha hizo, Shilingi 674,947,600 kwa ajili ya matumizi mengineyo na Shilingi 303,537,768.56 ni mishahara. Mheshimiwa Spika, katika kipindi cha Julai, 2017 hadi Machi, 2018 Bodi imetekeleza majukumu yafuatayo:- Maandalizi ya Utafiti wa Hali ya Masilahi nchini yamefanyika ili kushauri kuhusiana na namna bora ya kutoa motisha kwa kuzingatia utendaji katika Utumishi wa Umma; Taarifa mbili za gharama za maisha zinazotumika kama msingi wa kukadiria kiwango cha mshahara wenye staha zimeandaliwa; Wajumbe 7 na watumishi 20 wa Bodi walipata mafunzo kuhusu masuala ya Mishahara katika zoezi la Tathmini ya Kazi kutoka kwa Wataalam wa Serikalini na Mtaalam Mwelekezi ili kuweza kuelewa dhana nzima ya kazi hii na ilivyotekelezwa; na Rasimu ya Taarifa ya mwisho ya Tathmini ya Kazi imeshaandaliwa, utaratibu wa kuwasilishwa kwenye vikao vya juu Serikalini zinaendelea na zinatarajiwa kukamilika mwezi Machi, 2018. Mheshimiwa Spika, kwa mujibu wa Sheria ya Kumbukumbu na Nyaraka za Taifa Na. 3 ya mwaka 2002, Idara ya Kumbukumbu ya Nyaraka za Taifa imepewa jukumu la kusimamia na kuratibu utekelezaji wa Sera, Sheria, Kanuni na Taratibu za utunzaji kumbukumbu na nyaraka katika Taasisi za Umma. Aidha, Idara ina jukumu la kusimamia utekelezaji wa Sheria ya Kuwaenzi Waasisi wa Taifa Na. 18 ya Mwaka 2004 katika kukusanya, kutunza na kuhifadhi kumbukumbu na vitu vya Waasisi wa Taifa letu (Mwalimu Julius Kambarage Nyerere na Sheikh Abeid Amani Karume). Mheshimiwa Spika, Katika mwaka wa fedha 2017/2018, Ofisi ya Rais, Idara ya Kumbukumbu na Nyaraka za Taifa (Fungu 4) iliidhinishiwa jumla ya Shilingi 4,375,726,000. Kati ya fedha hizo Shilingi 2,375,726,000 ni kwa ajili Matumizi ya Kawaida na Shilingi 2,000,000,000 kwa Miradi ya Maendeleo. Hadi kufikia Machi, 2018 Shilingi 1,322,820,447.3 zilipokelewa na kutumika kwa ajili ya Matumizi ya Kawaida ambapo Shilingi 705,194,873.28 kwa ajili ya Mishahara na Shilingi 617,625,574.05 kwa ajili ya Matumizi Mengineyo na Shilingi 2,000,000,000 kwa Miradi ya Maendeleo. Mheshimiwa Spika, katika kipindi cha Julai, 2017 hadi Machi, 2018 Idara ya Kumbukumbu imetekeleza shughuli zifuatazo:- Mfumo wa Utunzaji wa Kumbukumbu za Kiutendaji umewekwa katika Taasisi za Umma Kumi (10) ambazo ni Ofisi za Wakuu wa Wilaya Momba, Songwe, Kibiti, Malinyi na Tanganyika, Chuo cha Teknolojia cha Dar es Salaam (DIT), Uongozi Institute, Chuo cha Taifa cha Utalii, Jeshi la Zimamoto na Wakala wa Mabasi ya Yaendayo Kasi (DART); Hatua zinazolenga kuondoa mlundikano wa kumbukumbu na kuboresha utunzaji wa taarifa muhimu za Watumishi (Vital Personnel Information Management) zimechukuliwa kwa Taasisi 13 za Umma ambazo ni Ofisi za Halmashauri za Wilaya Ruangwa, Kilwa, Uvinza, Buhigwe, Kigoma Ujiji, Kalambo, Sumbawanga, Kishapu, Shinyanga, Kyerwa na Biharamulo, Wizara ya Afya, Maendeleo ya Jamii, Jinsia Wazee na Watoto, na Wizara ya Elimu, Sayansi na Teknolojia; Mfumo wa Kiutendaji wa masijala umewekwa katika Ofisi za Mashirika ya Posta na Bandari, Bodi ya Mikopo ya Wanafunzi wa Elimu ya Juu na Bohari Kuu ya Madawa; Wizara 18 zimewezeshwa kuhamisha Masijala kwenda Dodoma katika kutekeleza agizo la Serikali; Mafunzo ya utunzaji wa kumbukumbu yametolewa kwa Watumishi wa Bodi ya Mikopo ya Wanafunzi wa Elimu ya Juu, Mamlaka ya Mapato Tanzania, Jeshi la Polisi, Wizara ya Katiba na Sheria, Wizara ya Elimu, Sayansi na Teknolojia, Wizara ya Ujenzi, Wizara ya Kilimo, Chakula na Ushirika, Chuo cha Utumishi wa Umma, Tume ya Nguvu za Atomiki, Wizara ya Ulinzi na Jeshi la Kujenga Taifa, Wizara ya Nishati, Wizara ya Madini, Uongozi Institute, na Wakala wa Mabasi ya Mwendo Kasi (DART); Mafunzo ya matumizi ya mfumo wa kielektroniki wa ofisi (e-Office System) yametolewa kwa watumishi 6 wa Tume ya Utumishi ya Walimu; Kwa kushirikiana na Wakala ya Serikali Mtandao ofisi imesimamia utekelezaji wa matumizi ya Mfumo wa kielektroniki wa masijala (e-file system) katika Taasisi za Umma 31; Tathmini ya hali ya utunzaji kumbukumbu ilifanyika katika Taasisi za Umma 36 na ushauri wa kitaalamu kutolewa; Miongozo ya kuhifadhi na kuteketeza kumbukumbu imetengenezwa katika Taasisi ya Mfuko wa Bima ya Afya ya Taifa (NHIF), Mamlaka ya Mkemia Mkuu wa Serikali (GLCA) na Mahakama ya Kuu ya Tanzania. Vile vile, miongozo ya Taasisi ya TASAF, Chuo cha Usafirishaji (NIT) na Bodi ya Mikopo ya Elimu ya Juu (HESLB) inaendelea kukamilishwa; Nyaraka na machapisho 593 yenye umuhimu wa kudumu kwa Taifa yamekusanywa na kuhifadhiwa kutoka Taasisi za Umma, Taasisi binafsi na watu binafsi (Idara imeweza kukusanya Majalada 2 ya British Early Secretariat na Vitabu 3 vya Wilaya (District Books), majalada 3 ya German records na nakala 136 za nyaraka kutoka Kilwa, Tanga, Morogoro na Lindi, machapisho kutoka Taasisi 5 binafsi ambazo ni: Majira Publications, The Guardians, Tanzania Standard New Papers (TSN), Mwananchi Communication) na TAMWA; Vitu mbali mbali 410 na kumbukumbu 230 za Waasisi wa Taifa zenye umuhimu wa kihistoria kwa taifa zimetambuliwa, zimekusanywa na kuhifadhiwa makao makuu; Mfumo wa Kidijitali wa Uhifadhi wa Kumbukumbu na Nyaraka umesimikwa katika Kituo cha Kumbukumbu cha Taifa - Dodoma; Majaribio ya mfumo kielektroniki katika usimamizi wa taarifa, kumbukumbu na nyaraka za Taifa yamefanyika na watumishi 26 wa Idara wamejengewa uwezo wa matumizi ya mfumo huo kielektroniki katika usimamizi wa taarifa. Vile vile, majalada 800 ya nyaraka yameingizwa kwenye mfumo. Majalada 2,280 ya kumbukumbu tuli za Ofisi ya Rais-TAMISEMI yamehakikiwa ili kubaini yenye umuhimu wa kuendelea kuhifadhiwa na yale ambayo umuhimu wake umekoma ili ziteketezwe; Jengo la Idara ya Kumbukumbu na Nyaraka Makao Makuu limefanyiwa ukarabati; na Mpango Mkakati wa miaka mitano (5) wa Idara ya Kumbukumbu na Nyaraka za Taifa wa kuanzia mwaka 2018/19 â€“ 2022/23 umeandaliwa . Mheshimiwa Spika, Ofisi ya Rais, Ushauri wa Mafuta na Gesi imeanzishwa kwa mujibu wa kifungu cha 7 cha Sheria ya Petroli ya mwaka 2015. Chombo hiki ni cha Taifa chenye jukumu la kutoa ushauri wa kitaalam kuhusu uchumi wa mafuta na gesi kwa Baraza la Mawaziri. Mheshimiwa Spika, katika Mwaka wa Fedha wa 2017/18 Bunge iliidhinisha Shilingi 711,073,000 kwa ajili ya Matumizi ya Kawaida. Hadi kufikia Machi, 2018 Shilingi 171,794,720 fedha za Matumizi ya Kawaida zilipokelewa na kutumika. Mheshimiwa Spika, katika kipindi cha kuanzia Julai, 2017 hadi Machi, 2018 shughuli zifuatazo zilitekelezwa:- Ushauri wa kitaalam umetolewa katika masuala yanayohusu uchumi wa mafuta na gesi katika Sera za Kisekta, Sera ya Uwekezaji, Sheria na Kanuni zinazohusu masuala ya Uchumi wa Mafuta na Gesi na mambo mengine yanayohusiana na Uchumi wa Mafuta na Gesi; Utafiti juu ya manufaa ya kiuchumi wanayoyapata wawekezaji wenye viwanda kutokana na kutumia gesi asilia kama nishati yanavyomfikia mwananchi na Taifa katika kukuza uchumi umefanyika na kukamilika mwezi Julai, 2017. Ripoti ya matokeo ya utafiti huo imewasilishwa mwezi Novemba, 2017; Ushauri wa kitaalam ulitolewa kuhusu aina ya utaalam unaotakiwa kwenye majadiliano ya mikataba, ukubwa wa timu, mikakati na mbinu zitakazotumika na kushiriki kama waangalizi katika majadiliano ya utekelezaji wa miradi ya kimkakati katika Sekta ya Mafuta na Gesi; Vikao vya majadiliano vitatu (3) vinavyohusu mradi wa gesi asilia ya kimiminika (Liquified Natural Gas-LNG project) vilivyofanyika kati ya Julai na Oktoba ,2017 vilishirikisha wajumbe kutoka OGAB; na Mkutano ya Kamati ya Ushauri ya Kitaifa ya Ushiriki wa Watanzania katika Uwekezaji (National Multi-sector Local Content Steering Committee) uliofanyika Dodoma Tarehe 3 Agosti, 2017 na warsha kuhusu masuala ya miradi ya kimkakati ya utafutaji wa mafuta na gesi iliyoandaliwa na TPDC Tarehe 14 Agosti, 2017 ulishirikisha wajumbe kutoka OGAB. Mheshimiwa Spika, baada ya kutoa maelezo kuhusu Mapitio ya Utekelezaji wa Mpango na Bajeti kwa Mwaka wa fedha 2017/18, sasa naomba kutoa Mapendekezo ya Mpango na Bajeti kwa Mwaka wa fedha 2018/19. Mheshimiwa Spika, Mipango na Bajeti kwa mwaka wa fedha 2018/19 kwa Mafungu yafuatayo 20; 30; 32; 33; 67; 94; 09 na 04 imeandaliwa kwa kuzingatia vipaumbele vilivyoainishwa katika Ilani ya Uchaguzi wa Mwaka 2015 ya Chama Tawala, Mwongozo wa Taifa wa Kuandaa Mpango na Bajeti kwa mwaka wa fedha 2018/19 pamoja na maeneo muhimu ya kuzingatiwa kama yalivyoainishwa na Serikali ya Awamu ya Tano kama ifuatavyo: Mheshimiwa Spika, katika mwaka 2018/19, Ofisi ya Rais, Ikulu imepanga kutekeleza kazi zifuatazo:- Kutoa huduma kwa Rais na familia yake; Kutoa huduma za ushauri kwa Rais katika maeneo ya Uchumi, Siasa, Masuala ya Jamii, Sheria, Mawasiliano na Habari kwa Umma, Mahusiano ya Kikanda, Kimataifa na maeneo mengine; Kuratibu utekelezaji wa Mkakati wa Taifa Dhidi ya Rushwa Awamu ya Tatu kwa kushirikisha wadau wa Sekta ya Umma na Sekta Binafsi; Kuratibu, kuandaa na kushiriki mikutano 60 ya Sekretarieti ya Baraza la Mawaziri, mikutano 40 ya Kamati Maalum ya Makatibu Wakuu (IMTC) na mikutano 20 ya Baraza la Mawaziri; Kuandaa mkutano wa tathmini wa mwaka kati ya Waratibu wa Shughuli za Baraza la Mawaziri wa Wizara, Sekretarieti ya Baraza la Mawaziri na wadau wengine; Kutoa mafunzo kuhusu utayarishaji na uwasilishaji wa Nyaraka za Baraza la Mawaziri na uchambuzi wa sera kwa Maofisa wa Sekretarieti ya Baraza la Mawaziri na Waratibu wa Shughuli za Baraza la Mawaziri wa Wizara; Kutengeneza na kurusha hewani Vipindi Maalum 20 vya Televisheni, kuchapisha na kutangaza Hotuba na Picha za Mheshimiwa Rais kwenye vyombo vya habari; Kupokea, kupitia na kuchambua rufaa na malalamiko ya watumishi wa umma na wananchi. Kuendesha mikutano miwili (2) ya Watendaji na Maafisa wa Serikali kuhusu utaratibu wa kushughulikia malalamiko na rufaa pamoja na kufuatilia utekelezaji wa maagizo mbalimbali ya Katibu Mkuu Kiongozi; Kuratibu na kuendesha mikutano nane (8) ya uratibu wa Maboresho kwa Makatibu Wakuu na Waratibu wa Programu za Maboresho kwa lengo la kuimarisha usimamizi, uongozi na umiliki wa mchakato wa Maboresho katika Sekta ya Umma nchini; Kuratibu na kusimamia Miradi ya Maendeleo ya Mfuko wa Maendeleo ya Jamii (TASAF), Mpango wa Kurasimisha Rasilimali na Biashara za Wanyonge Tanzania (MKURABITA) na Mfuko wa Rais wa Kujitegemea; Kukarabati nyumba 12 za watumishi katika Ikulu Ndogo ya Chamwino na nyumba moja iliyopo Dodoma Mjini; Kuendelea na uboreshaji wa Ikulu ya Chamwino; na Kukarabati majengo ya Ikulu Ndogo za Mwanza, Arusha, Mbeya, na nyumba mbili za wafanyakazi Tabora. Mheshimiwa Spika, katika mwaka 2018/19, TAKUKURU imepanga kutekeleza kazi zifuatazo:- kukamilisha uchunguzi wa majalada ya tuhuma za rushwa unaoendelea pamoja na tuhuma mpya zitakazojitokeza; Kuendesha kesi 492 zinazoendelea na mpya zitakazofunguliwa Mahakamani; Kuifanyia mapitio Sheria ya Kuzuia na Kupambana na Rushwa Na. 11 ya mwaka 2007 ili kujumuisha makosa ya uhujumu uchumi na kutaifisha mali zilizopatikana kwa njia ya rushwa na ufisadi; Kufanya utafiti wa msingi kuhusu hali ya rushwa nchini, utafiti na udhibiti wa mianya ya rushwa katika uendeshaji na usimamizi wa Mamlaka za Serikali za Mitaa; utafiti wa mianya ya rushwa katika usimamizi wa maliasili; Kufanya uchambuzi wa mifumo katika Sekta na Idara mbalimbali katika ngazi ya mikoa na wilaya; Kufuatilia matumizi ya fedha za miradi ya maendeleo kwenye Taasisi za Umma zinazotolewa na Serikali na Wabia wa Maendeleo ili kuhakikisha utekelezaji wake unazingatia thamani halisi ya fedha; Kutekeleza Mkakati wa Mawasiliano wa TAKUKURU ili kujenga uwezo na uelewa kuhusu rushwa na ufisadi na juhudi za Serikali katika kupambana na rushwa kwa makundi mbalimbali katika jamii kwa kutumia njia mbalimbali za mawasiliano kuyashawishi makundi haya kuunga mkono na kushiriki katika mapambano dhidi ya rushwa nchini; Kushirikisha kundi la vijana katika shughuli zinazowajenga kimaadili na kupambana na rushwa ili kuwa na jamii inayoichukia rushwa; Kuushirikisha umma katika kubeba agenda ya mapambano dhidi ya rushwa kwa kutumia vyombo vya habari na mitandao ya kijamii; Kuimarisha mfumo wa TEHAMA katika Taasisi ili kurahisisha na kuwezesha mtiririko mzuri wa majalada, takwimu na mawasiliano kutoka ngazi za Wilaya, Mkoa na Makao Makuu; Ujenzi wa majengo ya Ofisi za TAKUKURU katika Wilaya 10; Kahama, Karatu, Karagwe, Rombo, Mbinga, Mafia, Mbogwe, Mlele, Uvinza, na Ubungo. Kutoa mafunzo ya weledi kwa watumishi ili kuongeza ufanisi. Mheshimiwa Spika, katika mwaka 2018/19, Taasisi ya UONGOZI imepanga kutekeleza kazi zifuatazo:- Kutoa mafunzo ya â€œStashahada ya Uzamili ya Uongoziâ€ (Post Graduate- Diploma in Leadership), kwa lengo la kuwajengea uwezo Viongozi katika maeneo ya kufanya maamuzi ya kimkakati, kusimamia rasilimaliwatu na rasilimali nyingine na kuimarisha sifa binafsi za kiongozi; Kutekeleza Programu ya kuwajengea uwezo wataalam wa Wizara na Taasisi za Serikali kuhusu majadiliano ya mikataba yenye thamani kubwa; Kutoa mafunzo ya muda mfupi kwa lengo la kuwajengea uwezo Viongozi katika maeneo ya Uongozi na Maendeleo Endelevu, kutokana na mahitaji na maombi ya walengwa. Kozi 20 zitatolewa; Kuandaa mikutano minne (4) ya kimataifa na kikanda; miwili (2) ya kitaifa katika masuala ya Uongozi na Maendeleo Endelevu; Kuandaa vipindi vya televisheni 12 vitakavyoshirikisha viongozi waandamizi na wataalam mbalimbali ndani na nje ya nchi, juu ya Uongozi na Maendeleo Endelevu. Vipindi hivi vitarushwa kwenye runinga, tovuti na mitandao ya kijamii na kuonekana katika Bara zima la Afrika; Kufanya utafiti kwenye maeneo tisa (9) kuhusu masuala ya Uongozi na Maendeleo Endelevu; Kuandaa machapisho yatakayoelezea maisha na uzoefu wa Kiongozi maarufu Mstaafu; Kutoa ushauri wa kitaalam katika maeneo yanayohusu masuala ya Uongozi na Maendeleo Endelevu pale utakapohitajika; Kuendelea kuratibu na kuwezesha timu za Kitaifa za Majadiliano ya Mikataba yenye thamani kubwa; na Kwa kushirikiana na OR â€“ MUU kuanzisha Kituo cha Tathmini kwa lengo la kuboresha mfumo wa uteuzi wa viongozi wa kati na waandamizi katika Utumishi wa Umma. Mheshimiwa Spika, katika mwaka 2018/2019, MKURABITA imejipanga kutekeleza kazi zifuatazo: Kutoa mafunzo kuhusu fursa na matumizi bora ya Hati za Haki Miliki za Kimila kwa wakulima 800 waliorasimisha ardhi zao na viongozi 80 wa vyama vya wakulima katika Halmashauri za Wilaya nne (4) za Mvomero, Chamwino, Uyui na Magu. Aidha, Mipango Kazi ya jamii ya vijiji vilivyorasimishwa itatekelezwa kwa kuanzisha mashamba darasa na kuunda vikundi vya uzalishaji; Kuanzisha Vituo vitano (5) vya Urasimishaji Biashara ili kuwawezesha wafanyabishara kupata huduma muhimu sehemu moja katika Halmashauri za Wilaya Tano (5) za Geita, Njombe, Singida, Tanga na Mtwara. Aidha, mafunzo ya kurasimisha na kuendesha biashara yatatolewa kwa wafanyabishara 5,000 kwa lengo la kuwawezesha kusajili biashara zao; Kufanya urasimishaji wa biashara katika Wilaya za Micheweni na Kusini Unguja ambapo wafanyabiashara 1,000 watapata mafunzo ya kurasimisha na kuendesha biashara zao. Aidha, taratibu za kuanzisha vituo viwili (2) vya urasimishaji biashara zitafanyika kuwawezesha wafanyabishara kupata huduma muhimu sehemu moja; Kufuatilia utekelezaji wa miradi ya majaribio ya Mfuko Endelevu wa Urasimishaji wa Wilaya katika Manispaa ya Iringa na Halmashauri za Wilaya za Mbozi na Momba kwa kushirikiana na TAMISEMI; Kuandaa na kutoa hati miliki katika Halmashauri za Miji ya Morogoro, Arusha, Tunduma, Babati, Iringa, Njombe na Miji midogo ya Tandala na Ikonda. Kwa upande wa Zanzibar, urasimishaji wa ardhi mjini utafanyika Chakechake na Unguja mjini. Jumla ya Hati Milki 6,500 zitaandaliwa na kutolewa; Kukamilisha uandaaji na utoaji wa Hati za Hakimiliki za kimila 11,766 katika Halmashauri za Wilaya za Rufiji, Musoma, Butiama, Mbulu, Chamwino, Nyangâ€Ÿwale, Makete, Bukoba Vijijini, Mpwapwa na Newala; Kufanya urasimishaji wa ardhi vijijini eneo la Chanjamjawiri katika Wilaya ya Chake Chake Pemba na eneo la Mahonda katika Wilaya ya Kaskazini B Unguja ambapo Hati za Miliki 2000 zitaandaliwa na kutolewa; Kukamilisha ujenzi wa Masjala za Ardhi za Vijiji tisa (9) katika Halmashauri za Wilaya sita (6) ambazo ni Mvomero, Mpwapwa, Manyoni, Nachingwea, Mbinga na Chamwino. Aidha, ujenzi wa Masjala za Ardhi za Vijiji vinne (4) utaendelea katika Halmashauri za Wilaya mbili (2) za Newala na Mbarali; Kuanza urasimishaji wa Wachimbaji Wadogo wa Madini katika maeneo ya Mkoa wa Geita; Kufanya ufuatiliaji na tathmini ya matokeo ya utekelezaji wa shughuli za MKURABITA katika Mamlaka za Serikali za Mitaa Tanzania Bara na Zanzibar; Kufuatilia utekelezaji wa mapendekezo ya maboresho ya sheria za ardhi na biashara katika Wizara za Kisekta; na Kuandaa vipindi 26 vya redio na televisheni kuhusu utekelezaji wa Shughuli za urasimishaji Tanzania Bara na Zanzibar. Mheshimiwa Spika, katika mwaka 2018/2019, TASAF imejipanga kutekeleza kazi zifuatazo: Kufanya utambuzi na uandikishaji wa kaya maskini katika maeneo ya Vijiji 4,408, Mitaa 1,189 na Shehia 96 ambazo hazikufikiwa katika awamu ya kwanza ya Mpango. Zoezi hili linategemea kuzifikia kaya za walengwa zipatazo 355,000; Kufanya maandalizi ya zoezi la kutambua kama hali za ustawi wa maisha ya walengwa wa Mpango wa kunusuru Kaya Maskini zimeboreka au la. Zoezi hili litatoa fursa ya kuwaondoa wale watakaobainika kuwa sio maskini tena kwa vigezo vitakavyotumika kupitia utaratibu wa wazi utakaoandaliwa na kukubalika na wadau wote; Kuhawilisha ruzuku kwa kaya maskini 1,100,000 katika vipindi vya mizunguko 6 ya malipo katika Halmashauri za Tanzania Bara pamoja na Unguja na Pemba, Zanzibar. Uhawilishaji wa fedha utafanywa kwa kufuata Kalenda ya Malipo ya kila baada ya miezi miwili; Kufanya uhakiki wa walengwa wanaostahili kuwemo katika Mpango na kuwaondoa mara moja wale wote wasiostahili kuwemo kwa sababu mbalimbali; Kutoa ajira za muda kwa jumla ya kaya za walengwa 292,188 ambazo zitahusika katika utekelezaji wa kazi za ajira za muda kwa Kaya Maskini. Walengwa hawa watatoka katika Halmashauri 44 pamoja na Unguja na Pemba; Kuendeleza utekelezaji wa Mkakati na Miongozo ya Kuweka Akiba na Kuwekeza Katika maeneo ya utekelezaji. Wawezeshaji 2,340 katika Halmashauri 117 watapatiwa mafunzo ya kuunda vikundi endelevu vya kuweka akiba kwa kaya za walengwa. Jumla ya vikundi 30,000 vya walengwa vitaundwa, kupewa mafunzo na vitendea kazi; Miradi 134 ya afya, elimu, maji, ujasiriamali na barabara za vijijini itatekelezwa chini ya Mpango wa Kuendeleza Miundombinu. Wafanyakazi 850 wa Halmashauri na Sekretatieti ya Mikoa na Wajumbe wa Kamati 134 za Usimamizi za Jamii watapewa mafunzo juu ya namna ya kutekeleza na kusimamia miradi. Aidha, miradi 160 itatekelezwa katika Halmashauri 13 za Mikoa ya Arusha na Njombe kupitia programu inayofadhiliwa na Taasisi ya Maendeleo ya Mataifa Yanayozalisha Mafuta kwa Wingi Duniani (OPEC); Kutayarisha mfumo wa malipo ya walengwa kwa njia ya Kielektroniki (kupitia mitandao ya simu na Benki). Njia hii ya malipo itawezesha fedha kutumwa moja kwa moja kwa mlengwa na kumfikia kwa haraka. Aidha, mifumo ya Habari, mawasiliano, uendeshaji na utoaji taarifa wa shughuli za Mpango itaendelea kuimarishwa na kuboreshwa kati ya maeneo ya utekelezaji na TASAF Makao Makuu; Kuimarisha mifumo ya TEHAMA ya utunzaji wa kumbukumbu za walengwa, uendeshaji na utoaji taarifa ili kuwezesha utekelezaji wa shughuli za Mpango hususan kuimarisha mawasiliano kati ya maeneo ya utekelezaji na TASAF Makao Makuu; Kufanya utafiti shirikishi katika maeneo mbalimbali ya kijamii na kiuchumi ili kubaini fursa na vikwazo katika kufikia lengo la jamii kujipatia maendeleo. Hii itahusisha kukusanya takwimu mbalimbali katika ngazi za jamii kwa ajili ya utafiti huo; Kujenga uwezo wa watumishi katika ngazi mbalimbali za utekelezaji ikiwa ni pamoja na TASAF Makao Mkuu, mikoa, halmashauri na jamii ili kuweza kusimamia na kutekeleza shughuli za Mpango kwa ufanisi; Kuimarisha usimamizi, ufuatiliaji na tathmini za shughuli za Mpango pamoja na matumizi ya rasilimali ili kuongeza ufanisi na uwajibikaji katika ngazi zote za utekelezaji wa Mpango; Kufanya mapitio ya pamoja baina ya Timu ya Serikali na Wadau wa Maendeleo kuhusu maendeleo ya utekelezaji wa shughuli za Mpango wa Kunusuru Kaya Maskini; na Kuendelea na maandalizi ya Kipindi cha Pili cha Mpango wa Kunusuru Kaya Maskini (PSSN II) kitakachotekelezwa kwa miaka mingine mitano kuanzia 2019/20 â€“ 2023/24. Mheshimiwa Spika, katika mwaka 2018/19, Mfuko wa Rais wa Kujitegemea umepanga kutekeleza kazi zifuatazo:- Kutoa Mafunzo kwa walengwa 6,000 kuhusu ujasiriamali, namna ya kujitambua na taratibu za mikopo ya Mfuko inayotolewa na mfuko kuhusu uendeshaji wa miradi endelevu na kutoa mafunzo kwa wateja 3,000 kuhusu kufanya miradi endelevu; Kutoa mikopo 5,400 kwa Vijana waliohitimu mafunzo katika Vyuo vya Ufundi Stadi vinavyotambuliwa na VETA na SIDO na wanawake wajasiriamali katika Mikoa ya Dar es Salaam, Pwani, Morogoro, Njombe, Lindi, Iringa na Kagera; Kufungua tawi Bukoba Vijijini; Kufungua Vituo vya huduma (Satellites) Bagamoyo (Pwani) na Iringa Mjini; Kufanya utafiti wa uanzishwaji wa huduma katika Halmashauri za Wilaya za Bukoba, Urambo, Bagamoyo, Kakonko na Tanga; na Kutoa mafunzo kwa wafanyakazi yanayolenga utoaji wa huduma na sera za mikopo. Mheshimiwa Spika, ili kutekeleza Mpango wa Mwaka wa Fedha wa 2018/19, Fungu 20 Ofisi ya Rais, Ikulu inaomba Shilingi 22,644,912,748 kwa ajili ya Matumizi ya Kawaida. Aidha, Fungu 30: Ofisi ya Rais na Sekretarieti ya Baraza la Mawaziri inaomba Shilingi 576,213,769,000 kwa ajili ya Matumizi ya Kawaida na Miradi ya Maendeleo. Kati ya fedha hizi, Shilingi 401,158,280,000 ni Matumizi ya Kawaida na Shilingi 175,055,489,000 kwa ajili ya Miradi ya Maendeleo. Mheshimiwa Spika, Ofisi ya Rais, Menejimenti ya Utumishi wa Umma katika mwaka wa fedha 2018/19 itaendelea kutekeleza majukumu yake ya msingi ya kuhakikisha kuwa Utumishi wa Umma unaendeshwa kwa kuzingatia misingi ya utawala bora na kwamba Sera, Sheria, Kanuni na Taratibu mbalimbali za Utumishi wa Umma zinazingatiwa. Aidha, Watumishi wa Umma wanawajibika na kuwa wasikivu kwa wananchi wanapotoa huduma mbalimbali. Mheshimiwa Spika, katika mwaka 2018/19, Ofisi ya Rais, Menejimenti ya Utumishi wa Umma imepanga kutekeleza kazi zifuatazo:- Kujenga uwezo wa Serikali katika kuratibu Sera mbalimbali zilizopo ili ziweze kuleta maendeleo kutokana na kuwianishwa kwake (Policy Coherence); Kuhuisha miundo ya Maendeleo ya Utumishi na kuwianisha na kuoanisha mishahara katika Utumishi wa Umma baada ya zoezi la Tathmini ya Kazi kukamilika. Kuanzisha na kuhuisha Miundo na Mgawanyo wa Majukumu kwa Taasisi za Serikali zilizobaki ili kuboresha utoaji huduma kwa Umma kwa kuondokana na urudufu wa majukumu. Vile vile, ofisi itafanya ufuatiliaji wa utekelezaji wa Miundo iliyokwisha idhinishwa; Kufanya tathmini ya hali halisi ya Ufuatiliaji na tathmini (M&E) kwa Wakala za Serikali; Kujenga uwezo wa kimafunzo kuhusu uimarishaji wa mifumo ya Ufuatiliaji na Tathmini kwa Sekretarieti za Mikoa, Halmashauri; Taasisi Zinazojitegemea na Wakala za Serikali; Kufanya Tathmini ya Utendaji kazi na kuziimarisha Wakala za Serikali zilizopo; Kufanya ufuatiliaji wa utekelezaji wa Mifumo na Viwango vya Utendaji Kazi na kutoa ushauri wa kitaalam katika taasisi za Serikali; Kuanza usanifu wa mfumo mpya wa HCMIS (home grown system) utakaokidhi mahitaji ya Serikali ya sasa na ya mabadiliko ya teknolojia yanayoendelea kutokea duniani ikiwa ni pamoja na kutatua changamoto za kiufundi za sasa za HCMIS; Kuratibu uanzishwaji wa Vituo 3 vya awali vya HUDUMA PAMOJA kwa ajili ya kutolea Huduma za Serikali sehemu moja (One Stop Service Centre) katika jiji la Dar es Salaam na Manispaa ya Dodoma; Kufanya tathmini ya wataalamu wa fani ya TEHAMA Serikalini wakijumuishwa wa Wakala, Idara Zinazojitegemea, Ofisi za Sekretarieti za Mikoa, Mamlaka za Serikali za Mitaa na Taasisi nyingine za Serikali; Kutunga sheria ya kusimamia utekelezaji, uendelezaji, uendeshaji na matumizi ya Serikali Mtandao ya Mwaka 2018; Kufuatilia uzingatiaji wa Mwongozo wa kusimamia Utekelezaji wa Serikali Mtandao wa mwaka 2018 katika Taasisi za Serikali; Kuhuisha Mpango Mkakati wa Taifa wa Utekelezaji wa Serikali Mtandao wa mwaka 2013 (National e-Government Strategy, 2013) na kuandaa Mpango Mkuu wa Utekelezaji wa Serikali Mtandao (e-Government Master Plan) wa miaka mitano; Kuratibu utekelezaji wa Programu mpya ya â€œDigital Tanzaniaâ€ kwenye eneo la Serikali Mtandao; Kusimamia na kuratibu fursa za mafunzo kwa ajili ya kujenga uwezo wa watumishi wa umma kufanya kazi kwa ufanisi; Kutoa Mwongozo wa kuwezesha Taasisi za Umma kuwa na Mpango wa Rasilimaliwatu wa muda wa kati na muda mrefu (Medium and Long term Human Resource Plan); Kuimarisha utoaji wa taarifa kupitia tovuti na barua kuhusu upatikanaji wa nafasi za kazi katika mashirika ya kimataifa pindi nafasi zinapojitokeza; Kushughulikia na kutoa vibali vya uhamisho wa watumishi miongoni mwa waajiri katika Utumishi wa Umma na kushughulikia maombi ya vibali vya likizo bila malipo, kuazimwa na kushikizwa yanayowasilishwa na waajiri pamoja na watumishi. Sambamba na kutoa vibali vya uteuzi kwa watumishi waandamizi wanaopendekezwa na waajiri kushika nyadhifa za Uongozi katika Utumishi wa Umma; Kushughulikia malalamiko yanayotokana na ukiukwaji wa Sheria, Kanuni, Taratibu na Miongozo mbalimbali ya Utumishi wa Umma na kuchukua hatua stahiki kwa kushirikiana na waajiri; Kuendelea kuboresha Mfumo wa Taarifa za Kiutumishi na Malipo ya Mishahara â€œHCMISâ€ katika ngazi zote za Wizara, Idara Zinazojitegemea, Wakala za Serikali, na Mamlaka ya Serikali za Mitaa ikiwa ni pamoja na kuhuisha mfumo huo kuendana na mahitaji ya sasa na teknolojia iliyopo; Kutoa mafunzo ya Mfumo wa Taarifa za Kiutumishi na Mishahara kwa watumishi wa Idara za Kilimo na Mifugo na kufuatilia utekelezaji wa Mfumo katika Idara za Afya na Elimu katika Mamlaka zote za Serikali za Mitaa; Kusimamia ajira za Watumishi wa Umma watakaoajiriwa kwa kuzingatia vipaumbele na kuimarisha maeneo yenye upungufu mkubwa; Kufanya ufuatiliaji wa utekelezaji wa matumizi sahihi ya Mfumo wa Taarifa za Kiutumishi na Mishahara (HCMIS); Kufanya uhakiki wa mahitaji sahihi ya Rasilimaliwatu katika Mikoa mitano (5) na kutoa mafunzo kwa Maafisa Rasilimaliwatu 30 kutoka katika Taasisi za Umma; Kuhuisha Kanuni za Maadili ya Utendaji Kazi katika Utumishi wa Umma za mwaka 2005; Kufanya ufuatiliaji wa Uzingatiaji wa Maadili katika Wizara, Idara Zinazojitegemea na Wakala za Serikali 20, Sekretarieti ya Mkoa 1 na Mamlaka za Serikali za Mitaa 3. Vile vile Ofisi itaendelea kuratibu utekelezaji wa Ahadi ya Uadilifu; Kufanya ufuatiliaji na uhamasishaji wa masuala ya Anuai za Jamii katika Utumishi wa Umma kwa lengo la kuwezesha Serikali kuwa na rasilimaliwatu bora na itakayowezesha kutoa huduma bora kwa wananchi kwa kuandaa â€žframeworkâ€Ÿ ya ufuatiliaji wa utekelezaji wa masuala ya Anuai za jamii katika Utumishi wa Umma; Kujenga uelewa wa Menejimenti na Viongozi wa Kisiasa wa Taasisi za Umma kuhusu utekelezaji wa Mikataba ya Utendaji Kazi Serikalini; Kufanya ufuatiliaji wa utekelezaji wa Mfumo wa Wazi wa Mapitio na Tathmini ya Utendaji Kazi (OPRAS) kwenye Taasisi za Umma; Kutoa huduma kwa Viongozi Wakuu wa Kitaifa (Wastaafu 11 na wajane 5) kwa mujibu wa sheria; Kuhamisha watumishi 28 waliosalia Dar es Salaam kuja Dodoma; na Kukamilisha maandalizi ya nyaraka za Programu ya Maboresho katika Utumishi wa Umma na kuratibu uidhinishwaji. Mheshimiwa Spika, katika mwaka 2018/19, Chuo cha Utumishi wa Umma Tanzania kimepanga kutekeleza kazi zifuatazo:- Kutoa mafunzo ya kujiandaa kufanya Mitihani ya Utumishi wa Umma kwa Watumishi 1,400; Kutoa mafunzo ya Uongozi na Maendeleo, Manejimenti na Usimamizi wa ofisi kwa Watumishi wa Umma 3,385; Kutoa Mafunzo ya Awali katika Utumishi wa Umma kwa Watumishi wa Umma 1,170; Kutoa mafunzo ya muda mrefu kwa washiriki 12,866 katika fani za Utunzaji wa Kumbukumbu, Uhazili, Kompyuta, Utunzaji wa Fedha za Umma, na Menejimenti ya Rasilimaliwatu, Usimamizi wa Manunuzi ya Umma, Uongozi na Utawala Bora; Kutoa ushauri wa kitaalamu kwenye maeneo 21 kwa Taasisi za Umma; Kufanya utafiti wa maeneo 8 yanayolenga kuboresha Utumishi wa Umma; Kuandaa machapisho mbalimbali kama vile majarida, vitabu, na makala za kitaalamu katika Utumshi wa Umma katika nyanja za Uongozi, Menejimenti na Utawala; Kugharamia mafunzo ya muda mrefu kwa watumishi 23 wa Chuo cha Utumishi wa Umma katika ngazi zifuatazo;13 Shahada ya Uzamivu na 10 shahada ya uzamili; Kugharamia mafunzo ya muda mfupi kwa watumishi 194 wa Chuo cha Utumishi wa Umma katika maeneo ya Uongozi na Utawala Bora katika Utumishi wa Umma na maeneo mengine kulinga na taaluma zao; Kuendeleza ujenzi wa jengo la ghorofa mbili (2) litakalotumika kwa ajili ya madarasa, maktaba na ofisi katika Kampasi ya Tabora; Kuandaa Mahitaji ya kufanya ukarabati wa majengo na uzio katika Kampasi ya Tabora; Kuandaa Mpango wa Matumizi (Master Plan) ya eneo la Tanga; Kukarabati jengo la Chuo lililopo Dodoma; na Kufanya malipo ya awamu ya kwanza gharama za ununuzi wa jengo la Halmashauri ya Jiji la Mbeya. Mheshimiwa Spika, katika mwaka 2018/19, Wakala ya Mafunzo kwa Njia ya Mtandao imepanga kutekeleza kazi zifuatazo:- Kutoa huduma za maunganisho ya mtandao kuwezesha utoaji wa mafunzo kwa Washiriki 2,700 katika maeneo ya Uongozi, Utawala Bora, Utoaji Huduma na Uwajibikaji, Huduma za Fedha na Ukaguzi, Maadili, Anuai za Jamii, Mazingira, Kupunguza Umaskini na Afya; Kutoa mafunzo kwa kutumia teknolojia za kisasa na kwa gharama nafuu kwa ushirikiano na taasisi za ndani na nje ya nchi; Kuimarisha mtandao wa Wakala kikanda ili kuwafikia wateja walioko mikoani kwa urahisi; Kuanza ujenzi wa Ofisi za Wakala Dodoma; Kujenga uwezo wa wafanyakazi wa Wakala ili kukidhi ongezeko la wateja na mabadiliko ya haraka ya teknolojia; Kuratibu mikutano ya kazi ya Wizara, Mamlaka za Serikali za Mitaa, Idara, Wakala za Serikali na taasisi nyingine za umma kwa kutumia huduma ya daraja-video (bridging video services) na kutoa ushauri wa kitaalamu; na Kufanya utafiti na majaribio ya teknolojia rafiki katika nyanja za mawasiliano ya video na mafunzo na kuziboresha. Mheshimiwa Spika, Katika kipindi cha mwaka wa fedha cha 2018/19, Wakala ya Serikali Mtandao inatarajia kutekeleza kazi zifuatazo:- Kuendelea kushirikiana na Taasisi za Serikali ili Kujenga na Kuboresha Mifumo ya ukusanyaji mapato na maduhuli ya Serikali; Kusimamia na kuboresha Usalama wa Mifumo ya TEHAMA Serikalini; Kuanzisha Kituo cha Utafiti, Ubunifu na Maendeleo ya Serikali Mtandao Makao Makuu Dodoma; Kusimamia, Kuboresha na Kupanua Miundombinu Shirikishi ya Serikali Mtandao kwa Taasisi zote za Serikali, hii ni pamoja na kuendelea kusambaza Miundombinu ya Mtandao wa Serikali (GovNet), Ujenzi wa mfumo utakaowezesha mifumo mbalimbali ya TEHAMA Serikalini kubadilishana taarifa (Government Enterprise Service Bus (GESB), Mfumo mkubwa kwa ajili ya kuhifadhi data za Serikali kwa pamoja (Government Data Central Repository or Government Data Warehouse (GDW), Miundombinu ya Pamoja ya Kuhifadhi mifumo ya Serikali Mtandao (Government Cloud); Kutoa mafunzo ya Serikali Mtandao kwa Viongozi, Wasimamizi wa TEHAMA na watumiaji wa huduma za Serikali Mtandao kwa Taasisi za Serikali 140 ili kuongeza uelewa na uwezo wa Taasisi za Umma katika kutumia TEHAMA, kuongeza ufanisi wa kiutendaji na utoaji wa huduma kwa wananchi; Kutoa ushauri wa kitaalam na msaada wa kiufundi kwenye maeneo ya TEHAMA kwa Taasisi za Serikali ili kuhakikisha kwamba uwekezaji unaofanywa na Serikali kwenye TEHAMA unazaa matokeo yaliyokusudiwa; Kusimamia, kuboresha na kupanua matumizi ya Mifumo na Miundombinu shirikishi ya TEHAMA Serikalini ili kuongeza ufanisi na usalama wa taarifa za Serikali pamoja na kupunguza gharama ya uhifadhi na uendeshaji wa mifumo ya Taasisi za Serikali. Mifumo na Miundombinu hiyo ni pamoja na Kituo Kikuu cha Data cha Serikali (Government Data Centre) kwa kuongeza taasisi mpya 27, Mfumo wa barua pepe Serikalini (GMS) kwa kuongeza taasisi mpya 25 kufikia 385, Mfumo wa Ofisi Mtandao (e-office) kwa kuongeza taasisi mpya 21, Mfumo wa kutoa huduma kwa Umma kupitia simu za Mkononi (Government Mobile Platform (GMP) kufikia 163 kutoka 118; Kuwezesha mifumo ya TEHAMA ya kimkakati na ya kisekta kubadilishana taarifa kwa kutumia Viwango na Miongozo ya TEHAMA ili kuondoa urudufu, kupunguza gharama na kuongeza ubora wa huduma zinazotolewa kwa umma na kuhakikisha usalama wa mawasiliano; hili litafanywa kwa ushirikiano wa karibu na mamlaka husika za utambuzi wa watu; na Kuendelea kujenga uwezo wa wataalam wake ambapo watumishi 50 watapatiwa mafunzo ya ubobezi kwenye maeneo ya usalama, miundombinu na utengenezaji wa Mifumo. Watumishi 10 watapatiwa mafunzo ya muda mrefu katika ngazi ya Stashahada, watumishi wawili (2) katika ngazi ya uzamivu na watumishi tisini na tano (95) watapatiwa mafunzo ya muda mfupi katika maeno mbalimbali ya kiutendaji. Mheshimiwa Spika, ili kutekeleza Mpango wa mwaka wa fedha 2018/19 kwa ufanisi, Fungu 32: Ofisi ya Rais, Menejimenti ya Utumishi wa Umma na Utawala Bora inaomba kiasi cha Shilingi 41,403,499,261 kwa ajili ya Matumizi ya Kawaida na Miradi ya Maendeleo. Kati ya fedha hizi, Shilingi 30,464,499,261 ni kwa ajili ya Matumizi ya Kawaida na Shilingi 10,939,000,000 kwa ajili ya Miradi ya Maendeleo. Mheshimiwa Spika, katika Mwaka wa Fedha wa 2018/19, shughuli zilizopangwa kutekelezwa ni kama ifuatavyo: Kupokea Matamko ya Viongozi wa Umma kuhusu Rasilimali na Madeni linalopaswa kutolewa kwa mujibu wa Sheria ya Maadili ya Viongozi wa Umma. Matamko hayo yanajazwa kwa njia ya mtandao (online application) baada ya kukamilika kwa Mfumo wa Kielektroniki wa Menejimenti ya Taarifa za Kimaadili (Ethics Management Information System â€“ EMIS) Kupokea na kushughulikia malalamiko na taarifa za ukiukwaji wa Maadili kwa mujibu wa Sheria ya Maadili ya Viongozi wa Umma kutoka kwa wananchi; Kuchunguza tuhuma ya ukiukwaji wa Sheria ya Maadili ya Viongozi wa Umma dhidi ya Viongozi wa Umma; Kufanya uhakiki wa matamko ya Rasilimali na Madeni kwa Viongozi wa Umma 2,000; Kuratibu na kuwezesha utekelezaji wa majukumu ya Baraza la Maadili ya Viongozi wa Umma; Kutoe elimu kwa Viongozi wa Umma na Wananchi kwa ujumla kuhusu Sheria ya Maadili ya Viongozi wa Umma na Hati ya Ahadi ya Uadilifu; Kuandaa taarifa ya mwaka ya utekelezaji wa shughuli za Sekretarieti na kuiwasilisha kwa Mheshimiwa Rais wa Jamhuri ya Muungano wa Tanzania; Kuanzisha na kuendeleza Klabu za Maadili katika shule na vyuo nchini; na Kuendelea na ujenzi wa ofisi ya Sekretarieti ya Maadili ya Viongozi wa Umma ya Makao Makuu Dodoma. Mheshimiwa Spika, katika kutekeleza majukumu yake kwa Mwaka wa Fedha wa 2018/19, Fungu 33: Ofisi ya Rais, Sekretarieti ya Maadili ya Viongozi wa Umma inaomba kuidhinishiwa Shilingi 11,511,874,000 kwa ajili ya Matumizi ya Kawaida na Miradi ya Maendeleo. Kati ya fedha hizi, Shilingi 7,461,874,000 kwa ajili ya Matumizi ya Kawaida na Shilingi 4,050,000,000 kwa ajili ya Miradi ya Maendeleo. Mheshimiwa Spika, katika mwaka wa fedha wa 2018/19, Ofisi ya Rais, Sekretarieti ya Ajira katika Utumishi wa Umma, imepanga kutekeleza majukumu yafuatayo:- Kusimamia na kuendesha michakato ya ajira ili kuwezesha waajiri kupata watumishi wenye sifa zinazotakiwa kwa mujibu wa miundo ya utumishi husika; Kushiriki kama Wataalam waalikwa kwenye usaili unaoendeshwa na Taasisi zinazotumia Sheria zilizokasimiwa kwa Taasisi husika; Kuimarisha Ofisi ya Sekretarieti ya Ajira iliyopo Zanzibar ili kurahisisha michakato ya ajira za Muungano; Kuimarisha Ofisi za kanda ikiwemo Ofisi ya Dar es salaam baada ya kuhamia Dodoma; Kufanya utafiti kwa waajiri na wadau mbalimbali ikiwa ni hatua ya kupata mrejesho wa utekelezaji wa shughuli za uendeshaji wa michakato ya ajira pamoja na utendaji kazi wa ofisi; Kuimarisha mfumo wa maombi ya kazi na mrejesho kwa waombaji kwa kutumia TEHAMA. Kuboresha mifumo ya uendeshaji wa usaili kwa kutumia mbinu za kisasa, ikiwemo matumizi ya â€œpsychometric testâ€; Kutoa taarifa na elimu kwa Umma ili kukuza uelewa kuhusu shughuli zinazotekelezwa na Sekretarieti ya Ajira katika Utumishi wa Umma; Mheshimiwa Spika, katika kutekeleza majukumu yake kwa mwaka wa fedha wa 2018/19, Fungu 67: Ofisi ya Rais, Sekretarieti ya Ajira katika Utumishi wa Umma inaomba kuidhinishiwa Jumla ya Shilingi 3,116,083,000 kwa ajili ya Matumizi ya Kawaida na Miradi ya Maendeleo. Kati ya Fedha hizo, Shilingi 2,366,083,000 ni kwa ajili ya Matumizi ya Kawaida na Shilingi 750,000,000 ni kwa ajili ya Miradi ya Maendeleo. Mheshimiwa Spika, katika mwaka wa fedha 2018/19, Tume imepanga kutekeleza majukumu yafuatayo:- Kufanya Ukaguzi wa kawaida katika Taasisi 150 na Ukaguzi Maalum katikaTaasisi 10 kuangalia uzingatiaji wa Sheria, Kanuni, Taratibu na Miongozo ya usimamizi wa Rasilimaliwatu katika Utumishi wa Umma; Kufanya mikutano ya kisheria ya Tume kujadili na kutolea uamuzi taarifa za ukaguzi, rufaa, malalamiko na masuala mengine ya kiutumishi kadri yatakavyopokelewa; Kuelimisha Taasisi za Umma na Watumishi wa Umma kuhusu majukumu ya Tume na utekelezaji wa Sheria, Kanuni, Taratibu na Miongozo ya Utumishi wa Umma kupitia, ziara za Makamishna, vikao vya kazi, vyombo vya habari, machapisho na Tovuti; Kuandaa Taarifa ya Hali ya Utumishi wa Umma na utekelezaji wa majukumu ya Tume kwa kipindi cha mwaka wa fedha wa 2017/18 na kuiwasilisha kwa Rais; na Kutoa elimu na mafunzo ya muda mfupi na mrefu kwa watumishi 24 wa Tume. Mheshimiwa Spika, katika kutekeleza majukumu yake kwa mwaka wa fedha wa 2018/19, Fungu 94: Ofisi ya Rais, Tume ya Utumishi wa Umma inaomba kuidhinishiwa Jumla ya Shilingi 4,403,479,000 kwa ajili ya matumizi ya kawaida. Mheshimiwa Spika, kwa kipindi cha mwaka wa fedha wa 2018/19, Bodi ya Mishahara na Masilahi katika Utumishi wa Umma inatarajia kutekeleza shughuli zifuatazo:- Kufanya utafiti wa Hali ya Masilahi katika Utumishi wa Umma nchini na Mifumo ya kupima utendaji kazi ili kushauri namna bora ya kutoa Motisha kwa kuzingatia utendaji ili kuongeza ufanisi katika kuhudumia wananchi; Kuandaa taarifa 4 za gharama za maisha kama msingi wa kukadiria kima cha chini cha mshahara wenye staha; taarifa hizi zinawezesha kushauri kuhusu mshahara wa chini unaoendana na gharama halisi za maisha; na Kutekeleza mapendekezo yanayotokana na zoezi la Tathmini ya Kazi na Uhuishaji wa Madaraja katika Utumishi wa Umma. Mheshimiwa Spika, ili kutekeleza mpango wa bajeti wa Mwaka wa Fedha wa 2018/19, Fungu 09: Bodi ya Mishahara na Masilahi katika Utumishi wa Umma inaomba kutumia Shilingi 1,652,435,000 kwa ajili ya Matumizi ya Kawaida. Mheshimiwa Spika, kwa mujibu wa Sheria ya Kumbukumbu na Nyaraka za Taifa Na. 3 ya mwaka 2002, Idara ya Kumbukumbu ya Nyaraka za Taifa imepewa jukumu la kusimamia na kuratibu utekelezaji wa Sera, Sheria, Kanuni na Taratibu za utunzaji kumbukumbu na nyaraka katika Taasisi za Umma. Aidha, Idara ina jukumu la kusimamia utekelezaji wa Sheria ya Kuwaenzi Waasisi wa Taifa Na. 18 ya Mwaka 2004 katika kukusanya, kutunza na kuhifadhi kumbukumbu na vitu vya Waasisi wa Taifa letu (Mwalimu Julius Kambarage Nyerere na Sheikh Abeid Amani Karume). Mheshimiwa Spika, katika mwaka wa fedha wa 2018/2019, Ofisi ya Rais, Idara ya Kumbukumbu na Nyaraka za Taifa itatekeleza shughuli zifuatazo:- Kuweka na kuhuisha Mfumo wa utunzaji wa kumbukumbu za Kiutendaji na za Watumishi katika Taasisi za Umma (Wizara 17, Mikoa 25, Halmashauri 16) ili kuboresha Utoaji wa huduma; Kujenga uwezo wa Taasisi za umma katika usimamizi wa kumbukumbu na nyaraka za Serikali kwa kuandaa mikutano kazi kwa Menejimenti za Taasisi za umma na mafunzo kwa waratibu na watunza kumbukumbu kuhusu Sheria, Kanuni, Taratibu na Miongozo ya utunzaji wa taarifa, kumbukumbu na nyaraka za Serikali; Kuweka mfumo wa kielektroniki wa masijala (e-file system) katika Taasisi thelathini na tatu (33) za Umma; Kufanya ukaguzi wa hali ya utunzaji wa kumbukumbu katika Taasisi thelathini na nane (38) za Umma; Kusaidia Taasisi za umma kutengeneza miongozo ya kuhifadhi na kuteketeza kumbukumbu; Kukusanya taarifa na machapisho mbalimbali yanayohusu historia ya nchi yetu kutoka Taasisi za umma na watu binafsi; Kutambua, Kukusanya, kutunza na kuhifadhi kumbukumbu na vitu vya Waasisi wa Taifa; Kuimarisha mifumo ya kielektroniki katika usimamizi wa taarifa, kumbukumbu na nyaraka za Taifa kwa kuingiza kumbukumbu na nyaraka katika mfumo wa Kidijitali wa Kuhifadhi Nyaraka (Digital Records Management and Preservation System) ili kurahisisha upatikanaji na kulinda nakala halisi; Kufanya uhakiki (appraisal) wa kumbukumbu tuli zaTaasisi tatu (3) za Umma zilizohifadhiwa katika Kituo cha Taifa cha Kumbukumbu Dodoma ilikubaini zenye umuhimu wa kuendelea kuhifadhiwa na zile ambazo umuhimu wake umekoma ili ziteketezwe; Kukamilisha ujenzi wa Kituo cha Kumbukumbu katika Kanda ya Ziwa Mwanza; Kuendeleza ukarabati wa jengo la Idara Makao Makuu Upanga Dar es Salaam na ukarabati wa Ghala la Taifa la kuhifadhi nyaraka (National Repository); Kufanya utekelezaji wa Mipango ya hadhari ya kudhibiti na kukabiliana na majanga kwenye Kituo cha Taifa cha Kumbukumbu na Ghala la Nyaraka la Taifa. Vile vile, kuweka vifaa vya kudhibiti hali ya hewa kwenye maghala ya kuhifadhia nyaraka; Kufunga mitambo ya kupiga picha nyaraka kwa ajili ya kuhifadhi kwenye mifumo ili kulinda nakala halisi na kuweka urithi wa Taifa. Pia, kujenga Maabara ya kisasa ya kukarabati nyaraka na kufanya ukarabati wa nyaraka; na Kuimarisha uwezo wa utendaji wa Watumishi wa Idara. Mheshimiwa Spika, ili kutekeleza Mpango wa mwaka wa fedha wa 2018/19, Fungu 04: Ofisi ya Rais, Idara ya Kumbukumbu na Nyaraka inaomba kuidhinishiwa jumla ya Shilingi 8,148,504,000 kwa ajili ya Matumizi ya Kawaida na Miradi ya Maendeleo. Kati ya fedha hizi, Shilingi 2,969,632,000 kwa ajili ya Matumizi ya Kawaida na Shilingi 5,178,872,000 kwa ajili ya Miradi ya Maendeleo. Mheshimiwa Spika, Mipango na Bajeti ya Mwaka wa Fedha wa 2018/19 ya mafungu yaliyotajwa imezingatia vipaumbele na matakwa ya Serikali ya Awamu ya Tano ya kuiwezesha Nchi yetu kufikia uchumi wa kati ifikapo Mwaka 2025. Ofisi yangu itaendelea kujenga Utumishi wa Umma kuanzi sasa utakaohudumia kwa ufanisi, viwango na ubora stahiki jamii ya uchumi wa kati baadala ya kusubiri mpaka mwaka 2025. Lengo hilo la muda mrefu linawekewa misingi kuanzia sasa kwa kuimarisha misingi ya uwazi, uchapa kazi, uwajibikaji na nidhamu katika Utumishi wa Umma ili kuondokana na matumizi mabaya ya rasilimali, ukiukwaji wa maadili na urasimu katika utoaji wa huduma kwa wananchi. Aidha, tunaimarisha mifumo ya usimamizi wa utekelezaji na matumizi ya TEHEMA katika utendaji wa Serikali. Tunaamini kuwa Utumishi wa Umma wenye ufanisi, viwango na ubora ni chachu ya maendeleo kwa Taifa lolote duniani. Hivyo basi, ni matumaini yangu kuwa Utumishi wa Umma na Utawala bora utaendelea kuimarishwa siku hadi siku ili kutoa huduma bora zenye viwango stahiki kwa haraka na staha. Tutaendelea kusisitiza uzingatiaji wa Sera, Sheria, Kanuni, Miongozo na taratibu mbali mbali ili kujenga uwajibikaji na kupiga vita rushwa kwa nguvu zaidi. Mheshimiwa Spika, mazingira ya utulivu na amani ni fursa adhimu katika kujenga uchumi imara na endelevu katika nchi yoyote. Mazingira hayo hujengwa katika misingi ya utumishi uliotukuka, utawala bora, utawala wa Sheria na Mifumo thabiti ya Usimamizi wa utekelezaji. Kwa nchi yetu na kwa mujibu wa miundo na mgawanyo wa majukumu kwa mawaziri, hayo yanatekelezwa na Ofisi yangu inayojumuisha, Ofisi ya Rais Ikulu; Ofisi ya Rais, Menejimenti ya Utumishi wa Umma na Utawala Bora; Ofisi ya Rais, Tume ya Utumishi wa Umma; Ofisi ya Rais, Sekretarieti ya Maadili ya Viongozi wa Umma; Ofisi ya Rais, Sekretarieti ya Ajira katika Utumishi wa Umma; Ofisi ya Rais, Bodi ya Mishahara na Masilahi katika Utumishi wa Umma; na Ofisi ya Rais, Kumbukumbu na Nyaraka za Taifa. Mheshimiwa Spika, napenda kulihakikishia Bunge lako Tukufu kuwa, Ofisi ya Rais, Menejimenti ya Utumishi wa Umma na Utawala Bora inaunga mkono kwa dhati juhudi za Mheshimiwa Rais za kupiga vita ubadhirifu wa mali ya Umma na ufisadi. Tunaunga mkono hatua zinazochukuliwa na viongozi katika ngazi mbalimbali kwa kuzingatia Sheria na Kanuni za Utumishi wa Umma ili kurejesha nidhamu ya Utumishi wa Umma na kuboresha huduma kwa wananchi. Ninaomba Waheshimiwa Wabunge na watu wenye mapenzi mema kwa Nchi yetu waendelee kuunga mkono juhudi hizi. Tumeanza kuona mafanikio lakini bado tunayo kazi kubwa ya kufanya mbele yetu. Mheshimiwa Spika, kupitia kwako naomba kutoa taarifa kwa kwa Waheshimiwa Wabunge na Wananchi kwa ujumla kuwa Ofisi ya Rais Menejimenti ya Utumishi wa Umma imekamilisha kuhamia Dodoma, hivyo hakuna utoaji huduma Dar es Salaam. Jengo la Utumishi la Dar es Salaam linatumiwa na Wakala ya Serikali Mtandao. Mheshimiwa Spika, baada ya kueleza kwa kina utekelezaji wa majukumu kwa mwaka wa fedha wa 2017/18 na Mipango na Bajeti ya Ofisi ya Rais, Ikulu na Ofisi ya Rais, Menejimenti ya Utumishi wa Umma na Utawala Bora kwa mwaka wa fedha wa 2018/19, sasa naomba kuwasilisha rasmi mapendekezo ya maombi yetu kwa mwaka wa fedha 2018/19 kwa muhtasari kama ifuatavyo:- Mheshimiwa Spika, Jumla kuu ya Bajeti ninayoomba kwa mafungu yote yaliyo chini ya Ofisi ya Rais, Menejimenti ya Utumishi wa Umma na Utawala Bora kwa mwaka 2018/19, ni kama ifuatavyo:- Mheshimiwa Spika na Waheshimiwa Wabunge, mwisho naomba kuwasilisha maombi haya ili muweze kuyajadili na kuyaidhinisha. Mheshimiwa Spika, Naomba kutoa hoja.