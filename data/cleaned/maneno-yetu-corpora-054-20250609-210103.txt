BAJETI YA WIZARA YA MAJI MWAKA 2019/2020 HOTUBA YA WAZIRI WA MAJI, MHE. PROF. MAKAME MBARAWA (MB), AKIWASILISHA BUNGENI MAKADIRIO YA MAPATO NA MATUMIZI YA FEDHA YA WIZARA YA MAJI KWA MWAKA 2019/2020 1.UTANGULIZI 1. Mheshimiwa Spika, leo hii Bunge lako Tukufu limepokea taarifa ya Mwenyekiti wa Kamati ya Kudumu ya Bunge ya Kilimo, Mifugo na Maji, Mheshimiwa Mahmoud Hassan Mgimwa, Mbunge wa Mufindi Kaskazini, ambayo imechambua bajeti ya Wizara ya Maji. Ninaomba sasa kutoa hoja kwamba Bunge lako Tukufu likubali kupokea, kujadili na kupitisha Mpango na Makadirio ya Mapato na Matumizi ya Kawaida na ya Maendeleo ya Wizara ya Maji kwa mwaka 2019/2020. 2. Mheshimiwa Spika, ninapenda kwa dhati kabisa kuishukuru Kamati ya Kudumu ya Bunge ya Kilimo, Mifugo na Maji kwa ushauri, maoni na maelekezo iliyoyatoa wakati nilipowasilisha Taarifa ya Utekelezaji ya mwaka 2018/2019 na Mpango na Makadirio ya Mapato na Matumizi ya Fedha ya Wizara kwa mwaka 2019/2020. Ninapenda kuliarifu Bunge lako Tukufu kwamba maoni, ushauri na mapendekezo yaliyotolewa na Kamati yamezingatiwa katika bajeti hii. 3. Mheshimiwa Spika, ninapenda kuchukua fursa hii kutoa shukrani zangu za dhati kwa Rais wa 1 Jamhuri ya Muungano wa Tanzania, Mheshimiwa Daktari John Pombe Joseph Magufuli, kwa kuniamini na kuniteua kuwa Waziri wa Maji, Wizara yenye mchango mkubwa katika maisha ya watu na maendeleo ya kiuchumi na kijamii. Ninapenda kumuahidi Mheshimiwa Rais pamoja na Bunge lako Tukufu kuwa nitafanya kazi kwa bidii, maarifa na uadilifu mkubwa ili kufikia malengo tuliyojiwekea yatakayowezesha nchi yetu kufikia uchumi wa kati ifikapo mwaka 2025. 4. Mheshimiwa Spika, kwa namna ya pekee, ninaomba niwapongeze Waheshimiwa Wabunge wapya waliochaguliwa kuwa Wabunge wa Bunge la Jamhuri ya Muungano wa Tanzania katika mwaka wa fedha unaoisha. Wabunge hao ni Mhe. Timotheo Paul Mnzava kupitia Jimbo la Korogwe Vijijini, Mhe. Mwita Mwikwabe Waitara kupitia Jimbo la Ukonga, Mhe. Julius Kalanga Laizer kupitia Jimbo la Monduli, Mhe. Zuberi Mohamedi Kuchauka kupitia Jimbo la Liwale, Mhe. Christopher Kajoro Chiza kupitia Jimbo la Buyungu, Mhe. Marwa Ryoba Chacha kupitia Jimbo la Serengeti na Mhe. Abdallah Ally Mtolea kupitia Jimbo la Temeke. Ninawatakia kheri na mafanikio Wabunge hao katika utekelezaji wa majukumu yao ya kuwaletea wananchi maendeleo. 5. Mheshimiwa Spika, ninapenda kumpongeza Waziri Mkuu wa Jamhuri ya Muungano wa Tanzania, Mheshimiwa Kassim Majaliwa Majaliwa (Mb), kwa hotuba yake aliyoiwasilisha hapa Bungeni ambayo inatoa dira na mwongozo wa utekelezaji wa 2 kazi za Serikali. Ninawapongeza pia Mawaziri wenzangu walionitangulia kuwasilisha hoja zao. 6. Mheshimiwa Spika, Wizara ilipokea kwa masikitiko makubwa taarifa ya kifo cha aliyekuwa Mbunge wa Bunge la Jamhuri ya Muungano wa Tanzania Mhe. Stephen Ngonyani aliyekuwa Mbunge wa Jimbo la Korogwe Vijijini. Ninatoa pole kwako wewe Mheshimiwa Spika, Bunge lako Tukufu, familia ya marehemu, ndugu na wananchi wa Jimbo la Korogwe Vijijini. Vilevile, ninatoa pole za dhati kwa wananchi waliopoteza ndugu zao na mali kutokana na ajali ya kivuko cha MV Nyerere iliyotokea katika Ziwa Victoria tarehe 19/09/2018. Mwenyezi Mungu azilaze roho za marehemu wote mahali pema peponi. Amin. 7. Mheshimiwa Spika, baada ya maelezo hayo ya utangulizi, ninaomba kuchukua fursa hii kuwasilisha hotuba ya bajeti ya Wizara ya Maji yenye maeneo makuu matano, ambayo ni mabadiliko ya kimfumo katika uendeshaji wa sekta ya maji; hali ya sekta ya maji nchini; utekelezaji wa bajeti ya mwaka 2018/2019 na malengo ya mwaka 2019/2020; changamoto na hatua zinazochukuliwa; na maombi ya fedha kwa mwaka 2019/2020. Muundo na Mfumo wa bajeti hiyo umeongozwa na kuzingatia Malengo Endelevu ya Dunia (Sustainable Development Goals – SDGs) hususan Lengo Na. 6; Dira ya Taifa ya Maendeleo (2025); Mpango wa Maendeleo ya Taifa wa Miaka Mitano (Five Year Development Plan – FYDP); Mpango wa Maendeleo ya Taifa wa mwaka 2019/2020; Ilani ya Uchaguzi ya Chama cha 3 Mapinduzi ya mwaka 2015 – 2020; na Programu ya Maendeleo ya Sekta ya Maji (Water Sector Development Programme – WSDP II). 2.MABADILIKO YA KIMFUMO KATIKA UENDESHAJI WA SEKTA YA MAJI 8. Mheshimiwa Spika, katika kuboresha ufanisi wa utendaji kazi na kupunguza muingiliano wa majukumu baina ya Idara na Vitengo vilivyopo katika Wizara ya Maji, Serikali ilifanya mabadiliko madogo ya muundo wa Wizara. Aidha, katika kuimarisha uwajibikaji na usimamizi wa Sekta ya Maji, Bunge lako Tukufu lilitunga Sheria mpya ya Huduma za Maji na Usafi wa Mazingira Na. 5 ya mwaka 2019. Muhtasari wa maudhui ya mabadiliko ya kimfumo na Sheria mpya ni kama ifuatavyo:- 2.1. Marekebisho ya Muundo wa Wizara 9. Mheshimiwa Spika, Serikali imefanya mabadiliko ya Muundo wa Wizara ya Maji ambapo Tume ya Taifa ya Umwagiliaji iliyokuwa ikisimamiwa na Wizara ya Maji imehamishiwa Wizara ya Kilimo. Vilevile, Idara ya Maji Vijijini na Idara ya Maji Mijini zimeunganishwa kuwa Idara moja ya Usambazaji Maji na Usafi wa Mazingira. Aidha, Kitengo cha Uratibu wa Programu ya Maendeleo ya Sekta ya Maji kimeongezewa jukumu la kuandaa miradi ya maji, lengo likiwa ni kuweka msisitizo zaidi kwenye eneo la uandaaji wa miradi ambalo limekuwa na changamoto kwa kipindi kirefu. 4 2.2. Kutungwa kwa Sheria ya Huduma za Maji na Usafi wa Mazingira Na. 5 ya Mwaka 2019 10. Mheshimiwa Spika, katika kutekeleza maelekezo ya Rais wa Jamhuri ya Muungano wa Tanzania, Mheshimiwa Daktari John Pombe Joseph Magufuli aliyoyatoa tarehe 10/05/2018 yenye lengo la kuimarisha usimamizi na uwajibikaji wa watumishi katika sekta ya maji, Bunge lako Tukufu lilitunga Sheria mpya ya Huduma za Maji na Usafi wa Mazingira Na. 5 ya mwaka 2019. Pamoja na mambo mengine, Sheria hiyo imeanzisha Wakala wa Usambazaji Maji na Usafi wa Mazingira Vijijini (Rural Water Supply and Sanitation Authority – RUWASA) ambao utakuwa na jukumu la kusimamia utoaji wa huduma za maji na usafi wa mazingira vijijni. Vilevile, Sheria mpya imeendelea kuzitambua Mamlaka za Majisafi na Usafi wa Mazingira na Mfuko wa Taifa wa Maji. Aidha, muundo wa Vyombo vya Watumiaji Maji Vijijini umefanyiwa mabadiliko na kuimarishwa zaidi katika Sheria hiyo. 3.HALI YA SEKTA YA MAJI NCHINI 11. Mheshimiwa Spika, Azimio Namba 64/292 la mwaka 2010 la Umoja wa Mataifa linatamka kuwa huduma ya maji na usafi wa mazingira ni haki ya msingi ya binadamu. Vilevile, lengo namba sita la Malengo Endelevu ya Umoja wa Mataifa ya mwaka 2015-2030 linaweka msisitizo wa upatikanaji wa huduma za maji safi na salama na usafi wa mazingira kwa wote. Uwepo wa rasilimali za maji za 5 kutosha; miundombinu ya usambazaji maji na usafi wa mazingira; na uwezo wa kiuchumi wa kuwekeza na kuendesha huduma za maji ni masuala ya msingi na muhimu katika kufikia lengo hilo. Taarifa ya Maendeleo ya Maji Duniani iliyotolewa na Umoja wa Mataifa (The United Nations World Water Development Report - 2019) inaonesha kuwa zaidi ya watu bilioni 2 duniani wanaishi katika maeneo yenye uhaba mkubwa wa maji. Vilevile, wakati mahitaji ya maji yanaongezeka kutokana na ongezeko la idadi ya watu na kukua kwa shughuli za kiuchumi na kijamii, maeneo kame yameendelea kuwa kame zaidi na matukio ya mafuriko yanaongezeka kutokana na mabadiliko ya tabianchi. Kutokana na hali hiyo, zaidi ya watu bilioni 2.1 duniani hawapati maji safi na salama na kati ya hao, watu milioni 844 hawapati huduma za msingi za maji ya kunywa. 12. Mheshimiwa Spika, kwa mujibu wa Programu ya Usimamizi wa Rasilimali za Maji ya Umoja wa Afrika (The African Water Resources Priority Action Programme, 2016 – 2025) ya mwaka 2016, katika Bara la Afrika zaidi ya watu milioni 340 bado wanakosa huduma ya msingi ya maji ya kunywa na zaidi ya watu milioni 547 hawana huduma za usafi wa mazingira. Hali hiyo inaonesha jitihada zaidi zinahitajika katika kuwekeza na kuendesha mindombinu ya huduma za maji kwa ajili ya kuongeza idadi ya watu wanaopata huduma za majisafi na usafi wa mazingira ili kuendana na kasi ya mahitaji ya maji na malengo ya nchi na ya Umoja wa Mataifa. 6 3.1. HALI YA RASILIMALI ZA MAJI 13. Mheshimiwa Spika, rasilimali za maji nchini hutegemea kiasi cha mvua kinachopatikana katika vipindi viwili vya masika na vuli. Maeneo mengi ya nchi yanapata mvua mara mbili kwa mwaka katika miezi ya Oktoba – Desemba na Machi - Mei. Hata hivyo, baadhi ya maeneo ya nchi yanapata mvua mara moja kwa mwaka kuanzia mwezi Desemba hadi Aprili. Kiwango cha wastani wa mvua kwa mwaka katika maeneo mengi nchini ni milimita 900 hadi milimita 1,200 wakati wastani wa mvua katika maeneo kame ya katikati ya nchi ni kati ya milimita 400 hadi milimita 550 kwa mwaka. Kwa upande wa maeneo yenye mvua nyingi kama vile Nyanda za Juu Kusini na maeneo ya milima ya Usambara, kiasi cha mvua ni wastani wa milimita 2,200 hadi milimita 2,500 kwa mwaka. 14. Mheshimiwa Spika, kupitia taftishi zilizofanywa na Wizara wakati wa kuandaa Mipango Shirikishi ya Usimamizi na Uendelezaji wa Rasilimali za Maji nchini, inakadiriwa kuwa rasilimali za maji zinazofaa kwa matumizi mbalimbali nchini ni wastani wa mita za ujazo bilioni 126 kwa mwaka. Kiwango hicho kinagawanyika katika sehemu kuu mbili, ambazo ni maji juu ya ardhi (mita za ujazo bilioni 105) na maji chini ya ardhi (mita za ujazo bilioni 21) kwa mwaka. Hifadhi hiyo ya maji inaonesha kuwa kiwango cha maji kilichopo kwa kila mtu kwa mwaka ni takribani wastani wa mita za ujazo 2,300 ukilinganisha na wastani wa mita za ujazo 1,700 ambacho ni kiwango cha chini cha mahitaji ya maji kwa mtu kwa mwaka 7 kinachokubalika kimataifa. Historia imeonesha kwamba kiasi cha maji kwa mtu kwa mwaka kimeendelea kupungua kutoka wastani wa mita za ujazo 7,862 mwaka 1962 wakati nchi ikiwa na idadi ya watu milioni 10.6 hadi kufikia wastani wa mita za ujazo 2,300 mwaka 2018 nchi ikiwa na idadi ya watu wapatao milioni 54. Hali hiyo imeonesha kuwa nchi yetu ipo juu ya mstari wa uhaba wa maji (water stress). Hivyo, hatua madhubuti zinahitajika kuchukuliwa ili nchi yetu isifikie kwenye hali ya uhaba wa maji. 15. Mheshimiwa Spika, mahitaji ya maji kwa ajili ya matumizi mbalimbali kama vile majumbani, umwagiliaji, viwanda na mazingira ni wastani wa mita za ujazo bilioni 40 kwa mwaka kati ya mita za ujazo bilioni 126 kwa mwaka zilizopo. Vilevile, makadirio yameonesha kuwa mahitaji ya maji yataongezeka kufikia wastani wa mita za ujazo bilioni 57 kwa mwaka ifikapo mwaka 2035. Hali hiyo inaonesha kuwa nchi yetu itaendelea kuwa na rasilimali za maji za kutosha kwa ajili ya shughuli za maendeleo ya kiuchumi na kijamii. Hata hivyo, kutokana na mwenendo wa kuongezeka kwa mahitaji ya maji nchini, ni muhimu nchi yetu ikaendelea kuimarisha ulinzi wa rasilimali za maji ili Taifa lisikumbwe na uhaba wa maji katika siku za usoni. 3.2. HALI YA HUDUMA ZA UBORA WA MAJI 16. Mheshimiwa Spika, maji safi na salama ni hitaji muhimu kwa maisha ya viumbe hai na shughuli mbalimbali za kiuchumi. Katika kutekeleza Sera ya 8 Maji ya Taifa ya mwaka 2002, Wizara ina jukumu la kuhakiki ubora na usalama wa maji katika vyanzo vya maji na mitandao ya kusambaza maji kwa lengo la kulinda afya za wananchi na mazingira. Uhakiki wa ubora wa maji hufanyika kupitia maabara 16 za ubora wa maji zilizopo katika mikoa mbalimbali nchini. Lengo ni kubaini hali halisi ya mwenendo wa ubora maji na kuchukua hatua stahiki pale ambapo ubora wa maji utabainika kutokidhi viwango. Maabara hizo huhakiki ubora wa maji kwa kufanya uchunguzi wa kibaiolojia, kikemia pamoja na kifizikia katika maji. 17. Mheshimiwa Spika, ufuatiliaji na utafiti wa ubora wa maji uliofanyika nchini unaonesha hali ya ubora wa maji kutofautiana kutoka eneo moja hadi lingine. Kutofautiana huko kunatokana na hali ya miamba ya asili, shughuli za kibinadamu, jiografia ya eneo na mabadiliko ya tabianchi. Changamoto zilizobainishwa katika utafiti huo ni pamoja na kuwepo kwa viwango vikubwa vya Nitrogen, Phosphorous na tope (turbidity) kwenye maji juu ya ardhi vinavyosababishwa na shughuli za kibinadamu kwenye vyanzo vya maji. Vilevile, kwa upande wa maji chini ya ardhi changamoto ni uwepo wa kiwango kikubwa cha chumvichumvi, Nitrate, madini ya Flouride, Chuma, Manganese na Chloride. Pamoja na changamoto hizo, hali ya ubora wa maji katika vyanzo inaridhisha na vyanzo hivi vinaweza kuendelezwa kwa ajili ya matumizi mbalimbali baada ya kutibiwa na kuwa salama kulingana na matumizi yaliyokusudiwa. 9 3.3. HALI YA UPATIKANAJI WA HUDUMA ZA MAJI NA USAFI WA MAZINGIRA 18. Mheshimiwa Spika, hali ya huduma ya maji nchini huangaliwa kwa kuzingatia miundombinu ya maji iliyopo na idadi ya watu wanaopata huduma ya maji. Kwa upande wa vijijini, kiwango cha upatikanaji wa maji safi na salama hukokotolewa kwa kuangalia idadi ya vituo vya kuchotea maji vinavyofanya kazi. Kwa maeneo ya mijini, kiwango hicho hukokotolewa kwa kuangalia idadi ya wateja waliounganishwa kwenye mtandao wa maji wa Mamlaka za Majisafi na Usafi wa Mazingira. Hali halisi ya huduma za usambazaji maji na usafi wa mazingira katika maeneo ya vijijini na mijini ni kama ifuatavyo:- 3.3.1. Huduma ya Maji Vijijini 19. Mheshimiwa Spika, Wizara kwa kushirikiana na wadau mbalimbali inatekeleza miradi ya maji vijijini kwa lengo la kuwapatia wananchi huduma ya maji katika umbali usiozidi mita 400 kutoka kwenye makazi yao. Lengo ni kufikia asilimia 85 ya wananchi wanaopata huduma ya maji safi na salama katika maeneo ya vijijini ifikapo mwaka 2020. Hadi mwezi Aprili 2019, jumla ya miradi ya maji 1,659 yenye vituo vya kuchotea maji 131,370 imejengwa. Kati ya vituo vilivyojengwa, vituo 86,780 vinafanya kazi na vina uwezo wa kuhudumia wananchi wapatao 25,359,290 sawa na asilimia 64.8 ya wananchi waishio vijijini. 10 3.3.2. Huduma ya Maji Mijini 20. Mheshimiwa Spika, huduma ya maji katika maeneo ya mijini hutolewa na Mamlaka za Majisafi na Usafi wa Mazingira katika Miji Mikuu ya Mikoa, Miji Mikuu ya Wilaya, Miji Midogo na maeneo yanayohudumiwa na Miradi ya Kitaifa. Mamlaka hizo zimeendelea kutekeleza miradi ya maji kwa kujenga, kukarabati na kufanya upanuzi wa miundombinu ya majisafi katika maeneo ya miji hiyo. Malengo ya Serikali ni kuboresha hali ya upatikanaji wa huduma ya maji katika Miji Mikuu ya Mikoa kufikia asilimia 95; na Miji Mikuu ya Wilaya, Miji Midogo na Miradi ya Kitaifa kufikia asilimia 90 ifikapo mwaka 2020. Kwa upande wa huduma ya uondoaji wa majitaka, lengo la Serikali ni kuongeza huduma hiyo kufikia asilimia 30 ifikapo mwaka 2020. 21. Mheshimiwa Spika, hadi mwezi Aprili 2019, hali ya upatikanaji wa huduma ya maji katika maeneo yanayohudumiwa na Mamlaka za Majisafi na Usafi wa Mazingira katika Miji Mikuu ya Mikoa ni asilimia 80 na kwa Miji Mikuu ya Wilaya, Miji Midogo na Miradi ya Kitaifa upatikanaji wa huduma hiyo ni asilimia 64. Kiambatisho Na. 1 kinaonesha hali ya huduma ya maji inayotolewa na Mamlaka za Majisafi na Usafi wa Mazingira nchini. 22. Mheshimiwa Spika, kwa upande wa huduma ya uondoaji majitaka katika maeneo ya mijini, hadi mwezi Aprili 2019, huduma hiyo imefikia wastani wa asilimia 20 kwenye miji yenye mtandao wa majitaka. Miji hiyo ni Dar es Salaam, Arusha, Dodoma, Mbeya, 11 Morogoro, Mwanza, Tabora, Moshi, Tanga, Songea na Iringa. Katika maeneo ambayo hayajafikiwa na mtandao huo, huduma ya majitaka hutolewa na magari maalum ya majitaka na kuyatiririsha kwenye mabwawa ya majitaka. 3.4. UWEZO WA KITAASISI 23. Mheshimiwa Spika, Wizara imeendelea kujenga uwezo wake wa kitaasisi pamoja na Taasisi zinazotekeleza Programu ya Maendeleo ya Sekta ya Maji ili kuziwezesha kutekeleza majukumu yake kwa ufanisi. Katika kutekeleza jukumu hilo Wizara hutoa mafunzo, vitendea kazi pamoja na kujenga ofisi. Kwa upande wa rasilimali watu, sekta ya maji ina watumishi 6,377 ambao wamejiriwa katika ngazi za Mikoa, Halmashauri, Bodi za Maji za Mabonde na Makao Makuu ya Wizara. 4.UTEKELEZAJI WA BAJETI YA MWAKA 2018/2019 NA MALENGO YA MWAKA 2019/2020 4.1. UPATIKANAJI WA FEDHA 24. Mheshimiwa Spika, katika mwaka 2018/2019, Fungu 49 – Wizara ya Maji iliidhinishiwa bajeti ya jumla ya Shilingi 697,577,902,677 na kati ya fedha hizo Shilingi 24,363,869,000 zilikuwa ni fedha za Matumizi ya Kawaida na Shilingi 673,214,033,677 zilikuwa ni fedha za maendeleo. Hadi mwezi Aprili 2019, jumla ya Shilingi 16,653,542,964.15 sawa na 12 asilimia 68 za Matumizi ya Kawaida zilipokelewa na kati ya hizo, Shilingi 2,905,702,353.15 ni fedha za matumizi mengineyo na Shilingi 13,747,840,611 ni fedha za mishahara. Vilevile, Shilingi 343,486,935,592.46 sawa na asilimia 51 ya fedha za maendeleo zilipokelewa. 4.2. UTEKELEZAJI WA MIRADI NA PROGRAMU MBALIMBALI KATIKA MWAKA 2018/2019 NA MALENGO YA MWAKA 2019/2020 25. Mheshimiwa Spika, katika mwaka 2018/2019, sekta ya maji imeendelea kutekeleza miradi na programu mbalimbali zinazolenga kuimarisha usimamizi na uendelezaji wa rasilimali za maji; ufuatiliaji wa ubora wa maji; kuboresha upatikanaji wa huduma ya majisafi na usafi wa mazingira katika maeneo ya vijijini na mijini; na kutekeleza masuala mtambuka. Utekelezaji wa bajeti ya mwaka 2018/2019 na mpango wa mwaka 2019/2020 umeelezwa kwa kina kama ifuatavyo:- 4.2.1. Usimamizi na Uendelezaji wa Rasilimali za Maji 26. Mheshimwa Spika, Wizara ina jukumu la kusimamia na kuendeleza rasilimali za maji nchini kupitia Bodi za Maji za Mabonde. Rasilimali hizo zinajumuisha maji yaliyomo ndani ya nchi na maji shirikishi (transboundary waters) ambayo usimamizi wake unafanyika kwa kushirikiana na nchi na Taasisi mbalimbali za kikanda na kimataifa. Usimamizi na uendelezaji wa rasilimali za maji umegawanyika 13 katika maeneo ya tathmini na ufuatiliaji wa rasilimali za maji; ugawaji wa maji kwa matumizi mbalimbali; uhifadhi na udhibiti wa uchafuzi wa vyanzo vya maji; uendelezaji wa rasilimali za maji; na ushirikiano katika usimamizi wa rasilimali za maji shirikishi. Hatua zilizofikiwa katika kusimamia na kuendeleza rasilimali za maji ni kama ifuatavyo:- 4.2.1.1. Tathmini na Ufuatiliaji wa Rasilimali za Maji (a) Mwenendo wa Rasilimali za Maji 27. Mheshimiwa Spika, upatikanaji wa takwimu sahihi na za muda mrefu za rasilimali za maji ni muhimu katika kuiwezesha Serikali kutoa taarifa sahihi za hali ya maji nchini; kuchukua tahadhari dhidi ya majanga ya ukame na mafuriko; pamoja na kuibua na kusanifu miradi mbalimbali ya kiuchumi na kijamii. Wizara imeendelea kuratibu na kufuatilia mwenendo wa rasilimali za maji kwa kutumia mifumo ya ukusanyaji wa takwimu. Takwimu hizo husaidia kutambua wingi na ubora wa rasilimali za maji zilizopo kwa sasa na baadaye ili kuzisimamia na kuziendeleza kwa ufanisi. 28. Mheshimiwa Spika, hadi mwezi Aprili 2019, Wizara kupitia Bodi za Maji za Mabonde imeendelea kukusanya takwimu za mvua, hali ya hewa, mtiririko wa maji katika mito; kina cha maji katika maziwa na mabwawa; kiasi cha tope (sediment) katika mito, maji chini ya ardhi na ubora wa maji kupitia mifumo mbalimbali. Vilevile, Wizara imefanya tathmini ya hali 14 ya mtandao wa vituo vya kukusanya takwimu za mwenendo wa maji; pamoja na kujenga kituo kimoja cha kufuatilia mwenendo wa maji mitoni katika Bonde la Mto Pangani; kukarabati vituo vitatu katika Bonde la Ruvuma na Pwani ya Kusini na vituo vitatu katika Bonde la Rufiji; na kufunga mfumo wa kukusanya takwimu unaojiendesha wenyewe (data loggers) katika vituo vinane kwenye Bonde la Mto Rufiji na vituo viwili Bonde la Mto Pangani. 29. Mheshimiwa Spika, kutokana na takwimu zilizokusanywa katika mwaka wa kihaidrolojia; Novemba 2017 – Oktoba 2018, hali ya maji katika Maziwa ya Victoria, Tanganyika, Nyasa na Rukwa; mabwawa ya Mtera, Kihansi, Kidatu, Nyumba ya Mungu na Mindu; na mito ya Pangani, Ruvuma, Malagarasi, Wami, Ruvu, Rufiji, Mara na Kagera ilikuwa juu ya wastani ikilinganishwa na mwaka uliopita (Kiambatisho Na. 2 kinaonesha kiwango cha maji katika maziwa, mito na mabwawa mbalimbali nchini). Katika mwaka 2019/2020, Wizara itaendelea kuimarisha mifumo ya kukusanya takwimu za rasilimali za maji ili kupata takwimu sahihi na kwa wakati ikiwemo kutoa taarifa za uhakika za hali ya rasilimali za maji na tahadhari ya mafuriko (Flood Early Warning System) nchini. (b) Udhibiti wa Uchimbaji Holela wa Visima 30. Mheshimiwa Spika, katika kudhibiti uchimbaji holela wa visima vya maji, Wizara huratibu na kusajili kampuni za utafiti na uchimbaji wa visima. Vilevile, Bodi za Maji za Mabonde zimepewa mamlaka ya 15 kuratibu na kutoa vibali vya uchimbaji wa visima katika maeneo mbalimbali nchini. Lengo ni kuhakikisha misingi ya kitaalam inafuatwa katika uchimbaji wa visima kwenye maeneo husika. Hadi mwezi Aprili 2019, leseni mpya 13 za uchimbaji visima zimetolewa na leseni 29 zimehuishwa. Aidha, vibali 827 vya kuchimba visima vya maji katika maeneo mbalimbali nchini vilitolewa ambapo visima 105 vimechimbwa na Wakala wa Uchimbaji Visima na Ujenzi wa Mabwawa na visima 812 vimechimbwa na kampuni binafsi. Katika mwaka 2019/2020, Wizara itaendelea kusimamia udhibiti wa uchimbaji holela wa visima vya maji na kutoa vibali stahiki. (c) Matumizi Bora ya Rasilimali za Maji na Udhibiti wa Migogoro 31. Mheshimiwa Spika, Wizara kupitia Bodi za Maji za Mabonde ina jukumu la kusimamia ugawaji wa maji kwa uwiano sahihi kwa watumiaji kwa mujibu wa Sheria, Taratibu na Kanuni za rasilimali za maji. Kufuatia ongezeko la idadi ya watu na kukua kwa shughuli za kiuchumi na kijamii, mahitaji ya maji yameongezeka, hivyo ni muhimu ugawaji wa rasilimali hiyo ukaratibiwa. Uratibu huo hutekelezwa kwa kutumia mfumo madhubuti unaowezesha upatikanaji wa maji kwa ajili ya matumizi ya majumbani na sekta mbalimbali zikiwemo kilimo, viwanda, mazingira, madini, utalii, uvuvi na mifugo. 32. Mheshimiwa Spika, vilevile, Bodi hizo kwa kushirikiana na Jumuiya za Watumiaji Maji zimekuwa zikidhibiti migogoro ya matumizi ya maji katika 16 maeneo yao. Katika mwaka 2018/2019, Bodi za Maji za Mabonde zimetoa vibali 116 vya matumizi ya maji. Aidha, ukaguzi wa vibali vya kutumia maji ulifanyika ambapo watumia maji 350 walibainika kutokuwa na vibali. Vilevile, elimu kuhusu matumizi bora ya maji yanayozingatia Sheria, Taratibu na Kanuni za rasilimali za maji ilitolewa kwa watumiaji hao. Utoaji wa elimu hiyo umeleta matokeo chanya ambapo maombi 851 ya vibali vya matumizi ya maji vimepokelewa na vipo katika hatua mbalimbali za kupewa vibali. Aidha, jumla ya migogoro 22 ya matumizi ya maji imeripotiwa katika maeneo mbalimbali nchini ambapo migogoro 11 imetatuliwa na utatuzi wa migogoro mingine 11 upo katika hatua mbalimbali za usuluhishi. Katika mwaka 2019/2020, Wizara imepanga kuzijengea uwezo Bodi za Maji za Mabonde ili kuziwezesha kutoa vibali 600 vya matumizi ya maji na kudhibiti migogoro ya maji. 4.2.1.2. Uhifadhi na Udhibiti wa Uchafuzi wa Vyanzo vya Maji (a) Uhifadhi wa Mazingira na Vyanzo vya Maji 33. Mheshimiwa Spika, uharibifu wa vyanzo vya maji na mazingira unaotokana na ongezeko la shughuli za kibinadamu umekuwa ni changamoto katika kulinda na kuhifadhi vyanzo hivyo vya maji. Katika kukabiliana na changamoto hiyo, hadi mwezi Aprili 2019, Wizara imeweka mipaka kwenye vyanzo vya maji sita katika Bodi za Maji za Mabonde ya Ruvuma na Pwani ya Kusini chanzo kimoja; Wami-Ruvu (kimoja), Rufiji (viwili) na Pangani vyanzo 17 viwili. Aidha, katika Bonde la Mto Pangani, Wizara kwa kushirikiana na Halmashauri za Wilaya iliainisha vyanzo 227 kwa ajili ya uhifadhi. Vyanzo 10 kati ya hivyo viliwekwa katika mpango wa kuwekewa mpaka na kutangazwa kwenye Gazeti la Serikali. Kati ya hivyo, vyanzo vitatu vya chemchemi za Teema, Magadirisho na eneo la Tindiga - Kiwawa, viliwekewa mipaka ya nguzo na kupandwa miti 3,000. Vilevile, katika Bonde la Ruvuma, chanzo cha maji cha Magumichila ambacho kinahudumia Mji wa Masasi kiliwekewa mipaka. Katika mwaka 2019/2020, Serikali imepanga kutangaza vyanzo 45 kuwa maeneo tengefu ya vyanzo vya maji. 34. Mheshimiwa Spika, aidha, Wizara imeendelea na jitihada za kuishirikisha jamii katika kuhifadhi vyanzo vya maji kwa kuziimarisha Jumuiya za Watumiaji Maji kupitia mafunzo mbalimbali ya kuzijengea uwezo kwa vitendo na warsha. Hadi mwezi Aprili 2019, Jumuiya za Mgolole, Ngerengere Juu B, Mbezi, Ngerengere Chini, Miyombo, JUWABOMA na JUWAMURU kutoka Bodi ya Maji Bonde la Wami-Ruvu; na Lumeme Kaskazini na Lumeme Kusini katika Bodi ya Maji ya Bonde la Mto Pangani zilijengewa uwezo kwa kupewa mafunzo kuhusu Sera ya Maji ya mwaka 2002 na Sheria ya Usimamizi wa Rasilimali za Maji Na. 11 ya mwaka 2009. Vilevile, Wizara imetoa elimu ya uhifadhi wa mazingira kwa wananchi wa vijiji vya Gawaye na Chihanga ambavyo vinapakana na chanzo cha maji cha Makutupora ambacho ni chanzo muhimu cha maji kwa Jiji la Dodoma. 18 (b) Udhibiti wa Uchafuzi wa Vyanzo vya Maji 35. Mheshimiwa Spika, katika kudhibiti uchafuzi wa vyanzo vya maji, Wizara hufanya ukaguzi wa uharibifu wa mazingira katika vyanzo vya maji na ubora wa majitaka yanayotiririshwa kwenye vyanzo hivyo. Hadi mwezi Aprili 2019, Wizara imefanya ukaguzi katika viwanda vitano katika Bonde la Pangani, viwanda viwili katika Bonde la Kati, migodi miwili ya dhahabu na viwanda viwili katika Bonde la Rukwa. Vilevile, ukaguzi na udhibiti wa uchafuzi wa vyanzo vya maji umefanyika katika mgodi mmoja Mkoani Geita na mgodi mmoja Mkoani Mara. Aidha, ukaguzi wa vyanzo vya maji katika Bonde la Ziwa Tanganyika ulifanyika katika mabwawa ya Igombe na Kazima yanayotoa huduma ya maji katika Manispaa ya Tabora. Katika maeneo yaliyokaguliwa, matokeo yameonesha kuwa majitaka yanayorudishwa kwenye baadhi ya vyanzo vya maji yanakidhi viwango. Katika maeneo mengine ambayo matokeo ya ukaguzi yaliyoonesha kuwa na uchafuzi wa mazingira; wahusika walipewa elimu na maelekezo ya kufanya shughuli za kibinadamu nje ya eneo la hifadhi ya vyanzo vya maji. Vilevile, Wizara kupitia Bodi za Maji za Mabonde imetoa vibali vya muda 11 vya kutiririsha majitaka na kusajili maombi manane ya vibali vya kutiririsha majitaka ambayo yako katika hatua mbalimbali za kupewa vibali. Ili kuhakikisha uhifadhi wa vyanzo vya maji, Wizara kupitia Bodi ya Maji ya Bonde la Wami-Ruvu iliendesha warsha kuhusu usimamizi wa majitaka kwa Shirikisho la wenye Viwanda Tanzania. 19 Katika warsha hiyo, pamoja na mambo mengine, Wizara iliwaelekeza wamiliki wa viwanda kuwa na vibali vya kutiririsha majitaka na viwanda visivyokuwa na vibali hivyo viwasilishe maombi ya vibali. Katika mwaka 2019/2020, Wizara itaendelea na jitihada za kudhibiti uchafuzi wa vyanzo vya maji katika maeneo mbalimbali nchini. (c) Mradi wa Kunusuru Vyanzo vya Maji Kupitia Mpango Endelevu wa Matumizi Bora ya Ardhi Katika Mabonde Madogo ya Mto Zigi na Mto Ruvu 36. Mheshimiwa Spika, Wizara inaendelea kutekeleza mradi wa kuhifadhi vyanzo vya maji katika Mabonde ya Wami-Ruvu na Pangani unaolenga kuzijengea uwezo Taasisi kwa ajili ya kuboresha shughuli za kuratibu rasilimali za maji. Katika Bonde la Wami-Ruvu, mradi unatekelezwa katika Halmashauri za Morogoro na Mvomero na unalenga kuhifadhi mazingira ya Mto Ruvu. Kwa upande wa Bonde la Pangani mradi unatekelezwa katika Halmashauri za Muheza, Mkinga, Korogwe na Jiji la Tanga katika Mto Zigi. Mradi huo unatekelezwa na Serikali kwa kushirikiana na Shirika la Maendeleo la Umoja wa Mataifa (UNDP) pamoja na Mfuko wa Mazingira Duniani (Global Environment Facility -GEF) kwa gharama ya Dola za Marekani milioni 27.65. Hadi mwezi Aprili 2019, vituo viwili (2) vya kukusanya taarifa za hali ya hewa vimejengwa kwenye Bonde Dogo la Mto Zigi. Vilevile, Halmashauri za Wilaya tano ambazo ni Muheza, Mkinga, Korogwe, Morogoro na Mvomero 20 zimewezeshwa kuwa na mipango ya matumizi bora ya ardhi na kujengewa uwezo katika utekelezaji wa mipango hiyo na uandaaji wa mipango mingine. Aidha, klabu 36 za uhifadhi wa mazingira zimeanzishwa katika shule za msingi na sekondari. 37. Mheshimiwa Spika, vilevile, kwa kushirikiana na Mamlaka ya Majisafi na Usafi wa Mazingira Tanga, Ofisi ya Bodi ya Maji ya Bonde la Mto Pangani na Wilaya ya Muheza mradi umekamilisha ujenzi wa mtandao wa kusambaza maji wenye urefu wa kilomita 6 katika vijiji vitatu vya Mashewa, Shembekeza na Kimbo unaowanufaisha wananchi wapatao 5,400; ujenzi wa banio (intake) la kuchukulia maji kutoka kwenye chanzo na kusambazwa kwenye vijiji vya Tangeni na Mnyanza katika Wilaya ya Mvomero; na ujenzi wa mabirika matatu ya kunyweshea mifugo katika Wilaya za Muheza, Mkinga na Tanga Jiji. Aidha, utekelezaji wa mradi huo umesaidia kupungua kwa tope katika Bonde dogo la Mto Ruvu na Mto Zigi; kuhifadhi hekta 353 katika Wilaya ya Muheza na Morogoro; pamoja na kurejesha uoto wa asili katika vyanzo vya maji baada ya kutenga ardhi kwa ajili ya kilimo, malisho na mapito ya mifugo. 38. Mheshimiwa Spika, katika mwaka 2019/2020, Wizara itaendelea na utekelezaji wa mradi kwa kuunda na kuziimarisha Jumuiya 11 za Watumiaji Maji; kuziwezesha Jumuiya mbili za Watumiaji Maji kujenga ofisi, kutoa mafunzo na vitendea kazi; kununua vifaa vya kupima mwenendo wa maji na hali ya hewa; kuweka mipaka kwenye eneo la Bwawa la 21 Mabayani; kuanza ujenzi wa miundombinu ya usambazaji maji katika vijiji vya Mnyanza na Tangeni; kujenga miundombinu ya kuvuna maji ya mvua katika Shule ya Msingi Ubiri iliyopo Wilayani Korogwe; kutoa elimu na kuanzisha mashamba darasa kwa wakulima; kujenga mabirika matatu ya kunyweshea mifugo katika Wilaya za Mvomero na Morogoro; na ununuzi wa ng’ombe 20 wa maziwa na madume bora 20 kwa ajili ya uzalishaji. 4.2.1.3. Uendelezaji wa Rasilimali za Maji (a) Utafutaji wa Vyanzo Vipya vya Maji 39. Mheshimiwa Spika, Wizara kupitia Bodi za Maji za Mabonde na Halmashauri mbalimbali nchini imeendelea kutafuta vyanzo mbalimbali vya maji yakiwemo maeneo yanayofaa kwa ajili ya uchimbaji wa visima na ujenzi wa mabwawa. Lengo ni kuongeza kasi ya upatikanaji wa huduma ya maji nchini. Katika mwaka 2018/2019, Wizara ilifanya utafiti kwenye maeneo 91 yanayofaa kuchimbwa visima katika mabonde ya Ruvuma na Pwani ya Kusini 31, Ziwa Victoria maeneo 22, Rufiji 10, na Bonde la Kati maeneo 28. Vilevile, Serikali kwa kushirikiana na Serikali ya Oman itachimba visima 100 kwa ajili ya kusambaza maji katika shule za sekondari na msingi. Katika kufikia azma hiyo, maeneo 98 katika shule za msingi 58 na sekondari 40 yalifanyiwa utafiti kwa ajili ya kuchimba visima. Idadi ya maeneo hayo katika Bodi za Maji za Mabonde ni: Ruvuma na Pwani ya Kusini 22 maeneo 12, Wami-Ruvu (10), Ziwa Victoria (19), Bonde la Kati (16), Ziwa Tanganyika (15), Rufiji (10), Ziwa Nyasa (1), Ziwa Rukwa (9) na Pangani maeneo nane (8). Maeneo hayo yako katika Mikoa 23 na Halmashauri 96 nchini. Aidha, maeneo mawili (2) yaliyoko katika Bonde la Ruvuma na Pwani ya Kusini ambayo utafiti haukuonesha uwezekano wa kuwa na maji chini ya ardhi, itajengwa miundombinu ya kuvuna maji ya mvua. Gharama zilizokadiriwa kwa kazi ya kuchimba visima ni Shilingi bilioni 2.73. Katika mwaka 2019/2020, Wizara itaendelea kuvitambua vyanzo vya maji na kufanya utafiti wa maji chini ya ardhi katika maeneo mengi zaidi ili kuongeza upatikanaji wa maji nchini. (b) Ujenzi wa Mabwawa ya Kimkakati 40. Mheshimiwa Spika, katika jitihada za kuongeza upatikanaji wa maji nchini, Serikali imepanga kujenga mabwawa ya kimkakati kwa ajili ya kuhakikisha upatikanaji wa maji katika kipindi chote cha mwaka. Mabwawa hayo yanayopangwa kujengwa ni Farkwa (Dodoma), Kidunda (Morogoro) na Ndembera (Iringa). Bwawa la Farkwa litatumika kwa ajili ya usambazaji maji katika Jiji la Dodoma na Wilaya za Chemba na Bahi; pamoja na kilimo cha umwagiliaji. Bwawa la Kidunda litatumika kwa ajili ya kuhakikisha Mto Ruvu unakuwa na maji katika kipindi chote cha mwaka; kilimo cha umwagiliaji na uzalishaji wa umeme; na Bwawa la Ndembera litatumika kwa ajili ya kuhakikisha Mto Ruaha unakuwa na maji katika kipindi chote cha mwaka na uzalishaji wa umeme. Hadi mwezi Aprili 2019, usanifu wa barabara ya 23 mchepuko kutoka Dodoma kuelekea Kwa Mtoro – Kondoa kupisha ujenzi wa Bwawa la Farkwa na Tathmini ya Athari za Kijamii na Kimazingira imefanyika. Katika mwaka 2019/2020, Serikali itaendelea kutafuta fedha za ujenzi wa mabwawa hayo ikiwa ni pamoja na fedha kwa ajili ya ukarabati wa mabwawa mengine ya kimkakati ya Itobo wilayani Nzega na Enguikumet II wilayani Monduli. (c) Mipango Shirikishi ya Usimamizi na Uendelezaji wa Rasilimali za Maji 41. Mheshimiwa Spika, uandaaji wa Mipango Shirikishi ya Usimamizi na Uendelezaji wa Rasilimali za Maji (Integrated Water Resources Management and Development Plans – IWRMDP) ni hitaji la kisheria linalolenga kusimamia rasilimali za maji kwa kushirikisha wadau mbalimbali. Kwa sasa, mipango shirikishi ya Mabonde ya Ziwa Rukwa, Ziwa Nyasa, Ziwa Tanganyika, Mto Ruvuma na Pwani ya Kusini, Mto Rufiji na Bonde la Kati imekamilika. Kati ya mabonde hayo, Bonde la Mto Rufiji limekamilisha Tathmini ya Kimkakati ya Kimazingira na Kijamii (Strategic Enviromental and Social Assessment-SESA) na kuanza utekelezaji wake. Kwa mabonde yaliyobaki, taratibu za kuanza kufanya SESA zinaendelea. Aidha, uandaaji wa Mpango katika Bonde la Wami-Ruvu unaendelea na Mtaalam Mshauri amewasilisha taarifa ya kazi (interim report). Kwa upande wa Bodi za Maji za Mabonde ya Ziwa Victoria na Mto Pangani, Wizara inaendelea na hatua za awali za maandalizi ya mipango hiyo. Katika mwaka 2019/2020, Wizara imepanga kuanza 24 kufanya Tathmini ya Kimkakati ya Kimazingira na Kijamii, kukamilisha Mpango wa Bonde la Wami-Ruvu na kuanza uandaaji wa mipango hiyo katika Bodi za Maji za Mabonde ya Ziwa Victoria na Mto Pangani. (d) Uanzishwaji wa Majukwaa ya Wadau wa Maji 42. Mheshimiwa Spika, usimamizi madhubuti wa rasilimali za maji unahitaji ushirikiano wa wadau mbalimbali ambao ndio watumia maji na wasimamizi wa kwanza wa rasilimali hizo. Kwa kutambua umuhimu huo, katika mwaka 2016, Wizara ilianzisha Jukwaa la Kitaifa la Wadau wa Sekta Mtambuka katika Usimamizi wa Rasilimali za Maji (National Multi-Sectoral Water Resources Management Forum) ambalo linajumuisha Wataalam wa Maji, Taasisi za Maji za Umma na Binafsi, Taasisi za Elimu ya Juu na Utafiti, Bodi za Maji za Mabonde, Wizara za Kisekta, Washirika wa Maendeleo na Waandishi wa Habari. Aidha, katika mwaka 2018/2019, majukwaa mapya yalianzishwa katika Bodi za Maji za Mabonde ya Wami-Ruvu, Ziwa Victoria na Mto Rufiji pamoja na Vidaka Maji vya Mto Songwe, Mto Lwiche, na Mto Katuma katika Bonde la Ziwa Rukwa; Mto Kiwira na Mto Ruhuhu katika Bonde la Ziwa Nyasa. Malengo ya majukwaa hayo ni kujadili na kuzitafutia ufumbuzi changamoto za usimamizi wa rasilimali za maji zikiwemo mgawanyo wa rasilimali za maji, uhifadhi wa vyanzo vya maji, mabadiliko ya tabianchi na migogoro ya maji pamoja na kuhamasisha wadau kushiriki katika utekelezaji wa Mipango Shirikishi ya Usimamizi 25 na Uendelezaji wa Rasilimali za Maji. Mapendekezo yanayotolewa katika majukwaa hayo, huchukuliwa na Wizara na yamekuwa na umuhimu mkubwa katika kuimarisha usimamizi wa rasilimali za maji. Katika mwaka 2019/2020, Wizara itaendelea kuanzisha majukwaa ya wadau katika ngazi za Bodi za Maji za Mabonde na Vidaka Maji. 4.2.1.4.Uimarishaji wa Taasisi zinazosimamia Rasilimali za Maji (a) Kuimarisha Bodi za Maji za Mabonde 43. Mheshimiwa Spika, katika kuhakikisha Bodi za Maji za Mabonde zinasimamia na kuendeleza rasilimali za maji nchini kwa ufanisi, Wizara imeendelea kuzijengea uwezo Bodi hizo kwa kujenga na kukarabati ofisi, ununuzi wa vitendea kazi na kutoa mafunzo kwa watumishi. Hadi mwezi Aprili 2019, ujenzi wa ofisi za Bonde la Mto Ruvuma na Pwani ya Kusini umefikia asilimia 90, Ziwa Rukwa (65); Ziwa Nyasa - ofisi ndogo za Songea na Njombe (50); na Bonde la Kati umefikia asilimia 95. Vilevile, ujenzi wa ofisi ya Bodi ya Maji, Bonde la Wami-Ruvu na ofisi ya Jumuiya ya Watumiaji Maji Msowero; pamoja na ukarabati wa ofisi ndogo za Wami-Ruvu zilizoko Dodoma umeanza; ukarabati wa ofisi ya Bodi ya Maji, Bonde la Mto Rufiji na ujenzi wa ofisi za Jumuiya za Watumiaji Maji Kimani na Mkoji upo katika hatua za awali. Vilevile, Wizara kwa kushirikiana na Shirika la Misaada la Watu wa Marekani (USAID) wanaotekeleza mradi wa Mpango Jumuishi wa Uendelezaji wa Rasilimali za Maji 26 (Water Resources Integration Development Initiative-WARIDI) katika Mabonde ya Mto Rufiji na Wami-Ruvu imetoa vifaa vya upimaji wa rasilimali za maji kwa Mabonde hayo vyenye thamani ya Shilingi bilioni 2.35. 44. Mheshimiwa Spika, Aidha, Wizara imeunda Bodi mpya za usimamizi (Executive Boards) katika Bodi za Maji za Mabonde ya Mto Pangani, Mto Wami-Ruvu, Mto Rufiji, Mto Ruvuma, Ziwa Rukwa, Ziwa Nyasa, Ziwa Victoria na Bonde la Kati ambazo zilimaliza muda wake. Vilevile, Wizara imeunda Bodi mpya ya Taifa ya Maji baada ya Bodi iliyokuwepo kumaliza muda wake. Bodi hiyo mpya pamoja na zile za Mabonde zilizoundwa zimejengewa uwezo ili kutekeleza majukumu yao kwa ufanisi. Katika mwaka 2019/2020, Wizara itaendelea kuzijengea uwezo Bodi za Maji za Mabonde kwa kuzipatia mafunzo na vitendea kazi. (b) Mradi wa Kuimarisha Taasisi Zinazosimamia Rasilimali za Maji 45. Mheshimiwa Spika, katika kuimarisha usimamizi wa rasilimali za maji katika Bodi za Maji za Mabonde, Serikali inatekeleza mradi wa kutunza na kuendeleza vyanzo vya maji kupitia mradi wa Water Sector Support Project - WSSP II unaofadhiliwa na Benki ya Dunia kwa gharama ya Dola za Marekani milioni 50. Mradi huo unatekelezwa katika Mabonde ya Wami-Ruvu, Rufiji na Pangani. Hadi mwezi Aprili 2019, Bodi ya Maji ya Bonde la Wami-Ruvu kwa kushirikiana na Halmashauri ya Wilaya ya Morogoro 27 imetenga maeneo matatu kwa ajili ya kujenga mabirika matano ya kunyweshea mifugo ili kuzuia mifugo kuharibu vyanzo vya maji; pamoja na uundaji na uelimishaji wa vikundi vya wafugaji. Vilevile, kupitia mradi huo, Bonde la Wami-Ruvu lilifanya tathmini ya mahitaji ya kuanzisha Jumuiya za Watumia Maji 10 ambapo kazi inayoendelea kwa sasa ni uundaji wa Jumuiya nne ambazo ni Jumuiya za Watumia Maji za Mgeta Juu A, Mgeta Juu B, Mgeta Chini na Mtombozi. (c) Ukusanyaji wa Maduhuli 46. Mheshimiwa Spika, maduhuli yanayokusanywa na Bodi za Maji za Mabonde kutokana na ada za maombi ya vibali mbalimbali na matumizi ya maji pamoja na faini hutumika kwa ajili ya kusimamia, kutunza na kuendeleza rasilimali za maji katika mabonde husika. Lengo ni kuziimarisha Bodi hizo ili ziweze kutekeleza majukumu yake kwa ufanisi. Hadi mwezi Aprili 2019, Shilingi bilioni 3.69 zilikusanywa ambazo ni sawa na asilimia 83 ya lengo la Shilingi bilioni 4.44 zilizopangwa kukusanywa katika mwaka 2018/2019. Katika mwaka 2019/2020, Bodi za Maji za Mabonde zimepanga kukusanya Shilingi bilioni 5.4 kutoka kwenye vyanzo mbalimbali vya mapato. Kiambatisho Na. 3 kinaonesha mchanganuo wa maduhuli yaliyokusanywa na Bodi za Maji za Mabonde kwa mwaka 2018/2019 na makadirio ya mwaka 2019/2020. Katika kuendeleza usimamizi madhubuti wa rasilimali za maji, Wizara imefanya taftishi ya namna ya kuongeza vyanzo vya mapato (study on financing options for water resources 28 management interventions). Taarifa ya imeshawasilishwa na utekelezaji wake mwaka 2019/2020. mwisho utaanza 4.2.1.5. Usimamizi wa Rasilimali za Majishirikishi 47. Mheshimiwa Spika, kihaidrolojia, nchi yetu ni sehemu ya mabonde matatu makubwa ya maji katika Bara la Afrika, ambayo ni Bonde la Mto Nile unaoanzia Ziwa Victoria na kumwaga maji katika Bahari ya Mediterania; Bonde la Mto Zambezi unaomwaga maji Bahari ya Hindi; na Bonde la Mto Kongo unaomwaga maji Bahari ya Atlantiki. Vilevile, mabonde saba kati ya tisa yaliyopo nchini ni ya maji shirikishi; mabonde hayo ni Pangani, Ruvuma na Pwani ya Kusini, Nyasa, Rukwa, Tanganyika, Bonde la Kati na Victoria. Takwimu zilizopo zinaonesha kuwa takriban asilimia 43.4 ya rasilimali za maji nchini ni za majishirikishi na zinajumuisha maziwa ya Tanganyika, Victoria, Nyasa, Natron, Chala na Jipe pamoja na mito ya Kagera, Mara, Malagarasi, Momba, Mwiruzi, Umba, Ruvuma na Songwe. 48. Mheshimiwa Spika, usimamizi wa rasilimali za majishirikishi una changamoto zinazotokana na masuala ya siasa za maji (hydro - politics) na matumizi yasiyowiana ya majishirikishi. Hali hiyo inahitaji maelewano na makubaliano baina ya nchi washirika katika kushirikiana kusimamia rasilimali za majishirikishi. Ushirikiano huo unahusisha nchi nane majirani ambazo ni Burundi, Rwanda, Jamhuri ya Kidemokrasia ya Kongo, Kenya, Uganda, Malawi, Msumbiji na Zambia. Nchi nyingine tunazoshirikiana 29 nazo ni Angola, Botswana, Ethiopia, Misri, Namibia, Sudan, Sudan Kusini, Zimbabwe na nchi ya Eritrea ambaye ni mtazamaji chini ya ushirikiano wa nchi zilizo katika Bonde la Mto Nile (Nile Basin Initiative -NBI). 49. Mheshimiwa Spika, ushirikiano wa usimamizi wa rasilimali za majishirikishi unahusisha kuunda na kuendesha Taasisi za kikanda na kimataifa za kusimamia rasilimali za maji. Ushirikiano wa kitaasisi na nchi hizo unatekelezwa kama ifuatavyo:- (a) Mradi wa Usimamizi wa Mazingira ya Ziwa Victoria 50. Mheshimiwa Spika, Tanzania inashirikiana na nchi za Kenya, Uganda, Burundi na Rwanda katika kuandaa Awamu ya Tatu ya Mradi wa Usimamizi wa Mazingira ya Ziwa Victoria (Lake Victoria Environmental Management Project – LVEMP). Hadi mwezi Aprili 2019, kazi zilizotekelezwa ni pamoja na kuandaa andiko la mradi; kufanya tafiti mbalimbali za kusaidia maandalizi ya mradi; kushirikiana na wadau mbalimbali ikiwemo nchi za Jumuiya ya Afrika Mashariki, Taasisi na wananchi watakaonufaika; kuainisha kazi zitakazotekelezwa na mradi; na kukamilisha machapisho na miongozo mbalimbali ya mradi. 51. Mheshimiwa Spika, mradi unalenga kusimamia na kulinda mazingira ya Ziwa Victoria hususan katika kuimarisha Taasisi za usimamizi wa rasilimali za ziwa ikiwemo maji na samaki; ukusanyaji wa takwimu za 30 mazingira, kubuni na kutekeleza hatua mbalimbali za kuzuia uchafuzi katika ziwa ikiwemo kupanua mifumo ya majitaka mijini, kuzuia uchafuzi toka maeneo ya kilimo na mifugo, kupunguza athari za mabadiliko ya tabianchi, kudhibiti na kuondoa gugumaji katika Ziwa Victoria, kufanya utafiti wa aina mbalimbali katika maeneo muhimu ya mazingira na kutekeleza miradi ya kijamii inayolenga kuongeza kipato na kuhifadhi mazingira katika eneo la Mto Simiyu na maeneo yanayozunguka Ziwa Victoria. Mradi huo utatekelezwa kwa kipindi cha miaka mitano na utagharimu Dola za Marekani milioni 60. Mradi unatarajiwa kuanza kutekelezwa baada ya taratibu za kupata fedha kukamilika. (b) Programu ya Kuendeleza Bonde la Mto Songwe 52. Mheshimiwa Spika, nchi za Malawi na Tanzania ziliridhia Mkataba wa kuanzisha Kamisheni ya Bonde la Mto Songwe (Songwe Convention) ulioanza kutekelezwa mwezi Julai, 2018. Kamisheni inayosimamia programu ya kuendeleza Bonde hilo ilizinduliwa tarehe 11 Machi, 2019. Miradi itakayotekelezwa kupitia Kamisheni hiyo ni pamoja na ujenzi wa mabwawa makubwa matatu; miundombinu ya umwagiliaji na ya kusambaza maji; na kupunguza athari za mafuriko. Serikali za Tanzania na Malawi zinaendelea kutafuta fedha kwa ajili ya kutekeleza miradi hiyo. Aidha, mradi wa utunzaji wa mazingira ya Mto Songwe utakaogharimu Dola za Marekani milioni 6.4 ambazo zitatolewa na Global Environment Facility (GEF) upo katika hatua za awali za 31 maandalizi. Katika mwaka 2019/2020, Serikali itaendelea kushirikiana na Serikali ya Malawi kwa ajili ya kuimarisha Kamisheni ya Bonde la Mto Songwe na kutekeleza miradi iliyopangwa. (c) Bonde la Mto Zambezi 53. Mheshimiwa Spika, Tanzania ni mwanachama wa Kamisheni ya Bonde la Mto Zambezi (Zambezi Watercourse Commission - ZAMCOM) ambayo ina jukumu la kusimamia na kuendeleza rasilimali za maji za Bonde la Mto Zambezi. Nchi nyingine wanachama ni Angola, Botswana, Malawi, Msumbiji, Namibia, Zambia na Zimbabwe. Katika mwaka 2018/2019, Tanzania imeshiriki katika uandaaji wa Mpango Mkakati wa Bonde la Mto Zambezi wa mwaka 2019 – 2030 ambapo nchi yetu inanufaika na miradi ya kusambaza maji iliyopo mpakani na nchi za Malawi na Zambia katika miji ya Nakonde (Zambia), Tunduma (Tanzania), Kasumulu (Tanzania) na Songwe (Malawi). Aidha, katika kipindi cha mwezi Februari 2018 hadi mwezi Februari 2019, Tanzania ilikuwa mwenyekiti wa ZAMCOM na mwenyeji wa mkutano wa sita wa Baraza la Mawaziri wa Maji wa ZAMCOM uliofanyika tarehe 28 Februari, 2019 Jijini Dar es Salaam. Pamoja na mambo mengine, mkutano huo ulipitisha mpango mkakati wa bonde hilo na Tanzania ilikabidhi uenyekiti kwa nchi ya Zambia. Vilevile, mfumo wa kanzidata utakaotumika kuhifadhi takwimu za rasilimali za maji na kufanya utabiri wa hali ya maji umekamilika na umeanza kutumika katika Bodi ya Maji ya Bonde la Ziwa Nyasa. 32 (d) Mkutano wa Kamati ya Mawaziri wa Utangamano wa Uchumi wa Kikanda wa Nchi za SADC 54. Mheshimiwa Spika, Wizara ilishiriki katika Mkutano wa 19 wa Kamati ya Mawaziri wa Utangamano wa Uchumi wa Kikanda wa Nchi za Jumuiya ya Maendeleo Kusini mwa Afrika (Southern African Development Community- SADC) uliofanyika Jijini Pretoria nchini Afrika ya Kusini tarehe 18 hadi 23 Julai 2018. Kupitia mkutano huo, hali halisi ya utekelezaji wa miradi mbalimbali ya miundombinu ikiwemo ya maji ilijadiliwa. Katika mkutano huo, jumla ya miradi 44 ya miundombinu itakayofadhiliwa na Benki ya Maendeleo ya Afrika ilipitishwa na kati ya hiyo, Tanzania itanufaika na Mradi wa Uendelezaji wa Bonde la Mto Songwe kati ya Tanzania na Malawi; Mradi wa Umwagiliaji wa Bonde la Mto Ruhuhu (Tanzania); Mradi wa Usambazaji wa Maji na Usafi wa Mazingira wa Makonde (Tanzania na Msumbiji); na Mradi wa Usambazaji wa Maji wa Nakonde -Tunduma (Tanzania na Zambia). Vilevile, kupitia Idara ya Maji ya SADC, Wizara itanufaika na Awamu ya Nne ya Mradi wa Ufuatiliaji wa Taarifa za Maji (Hydrological Cycle Observing System – HYCOS IV). Lengo la mradi huo ni kutoa taarifa za maji na mafuriko kwa wakati. (e) Mkutano wa Baraza la Mawaziri wa Maji wa Afrika (AMCOW) 55. Mheshimiwa Spika, nchi yetu ni mwanachama wa Baraza la Mawaziri 55 wa Maji wa Afrika (African 33 Ministers’ Council on Water - AMCOW) ambalo lina jukumu la kushughulikia masuala ya maji katika nchi za Afrika. Katika kipindi cha mwaka 2016 hadi 2018, Tanzania ilikuwa mwenyekiti wa AMCOW na ilishiriki katika Mkutano wa 11 wa Baraza la Mawaziri wa Maji wa Afrika na Wiki ya Maji ya Afrika iliyofanyika Libreville, Gabon mwezi Oktoba 2018. Hata hivyo, mkutano huo haukukamilika na uliendelea tena mwezi Februari, 2019 Jijini Kigali, Rwanda. Katika mkutano huo, pamoja na masuala mengine yaliyojadiliwa, ulipitisha Mkakati wa Maji wa AMCOW wa mwaka 2018 – 2030. Mkakati huo unalenga kuisaidia AMCOW kufikia malengo yake ya kuhakikisha utu wa Mwafrika unaheshimika kwa kuwa na huduma za uhakika za majisafi na usafi wa mazingira; na kuendeleza, kusimamia na kutumia rasilimali za maji kwa ajili ya uhakika na usalama wa chakula na nishati Barani Afrika. Kuanzia mwezi Februari 2019, Tanzania imekuwa mwenyekiti wa Bodi ya Wakurugenzi ya Mfuko wa Maji wa Afrika (African Water Facility – AWF) ambao umeanzishwa na AMCOW kwa lengo la kugharamia miradi ya maji na usafi wa mazingira barani Afrika. Mfuko huo unasimamiwa na Benki ya Maendeleo ya Afrika (African Development Bank - AfDB). (f) Mikutano ya Mawaziri wa Maji wa Bonde la Mto Nile 56. Mheshimiwa Spika, Wizara ilishiriki katika Mkutano wa 26 wa Baraza la Mawaziri wa Maji wa Bonde la Mto Nile (Nile Council of Ministers – NILECOM) uliofanyika Bujumbura-Burundi tarehe 13 34 Agosti 2018. Wizara pia ilikuwa mwenyeji wa Mkutano wa 21 wa Baraza la Mawaziri wa Maji wa Bonde la Mto Nile Ukanda wa Maziwa Makuu (Nile Equatorial Lakes Council of Ministers’-NELCOM) uliofanyika tarehe 22 Novemba, 2018 Jijini Dar es Salaam. Mikutano hiyo ilisisitiza nchi wanachama kuongeza ushirikiano katika utekelezaji wa miradi mbalimbali kama vile mradi wa kufua umeme kwa nguvu za maji wa Rusumo ambao unajumuisha nchi za Burundi, Rwanda na Tanzania. Mradi huo utazalisha megawati 80 za umeme ambapo Tanzania itapata megawati 27 zitakazoongezwa kwenye Gridi ya Taifa. Umeme huo utawanufaisha wakazi wapatao 450,000 katika Wilaya za Ngara, Karagwe na Biharamulo. Faida nyingine ambazo Tanzania itapata kupitia utekelezaji wa mradi wa Rusumo ni pamoja na kuboresha maisha ya watu takribani 100,000 katika Wilaya ya Ngara na watu 323,000 katika Wilaya ya Biharamulo kupitia shughuli za kiuchumi zitakazoanzishwa. Vilevile, miradi midogo ya kusambaza maji na afya itakayowahudumia takribani watu 50,000 itaanzishwa. (g) Bonde la Mto Mara 57. Mheshimiwa Spika, kupitia Jumuiya ya Afrika Mashariki na Kamisheni ya Bonde la Ziwa Victoria, nchi yetu inashirikiana na Jamhuri ya Kenya katika kuhifadhi na kusimamia Bonde la Mto Mara. Ushirikiano huo unafanyika kupitia Hati ya Makubaliano (Memorundum of Understanding) ya mwaka 2015 ya kusimamia kwa pamoja rasilimali za maji za bonde hilo. Utekelezaji wa makubaliano hayo 35 unaratibiwa na Kamati ya Pamoja ya Wataalamu (Joint Technical Committee) na Kamati ya Pamoja ya Maamuzi ya Utekelezaji wa Hati ya Makubaliano ya Utunzaji wa Rasilimali za Maji ya Bonde la Mto Mara (Joint Steering Committee) ambayo ni ngazi ya Makatibu Wakuu kutoka katika sekta za maji, mazingira, maliasili na utalii, uvuvi, misitu pamoja na Wizara ya Mambo ya Nje na Ushirikiano wa Afrika Mashariki na Ofisi ya Rais Tawala za Mikoa na Serikali za Mitaa - TAMISEMI. 58. Mheshimiwa Spika, pamoja na ushirikiano wa Serikali hizo, taasisi mbalimbali ikiwemo Ofisi ya Mradi wa Mto Mara katika Bonde la Mto Nile ukanda wa Maziwa Makuu zinashiriki katika uhifadhi wa bonde hilo. Kupitia ushirikiano huo, Wizara inashirikiana na Taasisi ya Sustainable Water Partnership (SWP) kutekeleza mpango wa miaka mitatu wa kuhakikisha upatikanaji wa maji katika Bonde la Mto Mara. Malengo ya mpango huo ni kuimarisha usalama wa maji, kuboresha hali ya maisha ya jamii, kukuza uchumi na kupunguza umaskini pamoja na kuimarisha mahusiano. 59. Mheshimiwa Spika, hadi mwezi Aprili 2019, Serikali kwa kushirikiana na Serikali ya Kenya imeandaa mpango wa matumizi ya maji ya Bonde la Mto Mara (Mara River Basin Water Allocation Plan-WAP). Utekelezaji wa mpango huo unatarajia kuboresha uhifadhi wa mazingira, kuratibu mgawanyo wa maji, kupunguza majanga ya kimazingira, kuboresha afya na maisha ya wananchi wa Bonde la Mto Mara. Vilevile, Wizara imehakikisha 36 kuwa mpango huo unalinda maslahi ya nchi katika matumizi ya maji ya Mto Mara ambayo ni muhimu kwa ajili ya Hifadhi ya Taifa ya Serengeti na matumizi mengine ikiwemo miradi ya umwagiliaji. Aidha, Tanzania ilishiriki katika maadhimisho ya nane ya Siku ya Mto Mara (Mara Day) yaliyofanyika Mjini Kilgoris nchini Kenya mwezi Septemba, 2018. Maadhimisho hayo yalisaidia kutoa elimu kwa jamii kuhusu uhifadhi na matumizi endelevu ya Bonde la Mto Mara pamoja na kuongeza ushirikiano. 60. Mheshimiwa Spika, katika mwaka 2019/2020, Wizara itaendelea na utekelezaji wa miradi mbalimbali ya kikanda na kimataifa pamoja na kuimarisha ushirikiano katika usimamizi na uendelezaji wa majishirikishi kwa manufaa ya nchi yetu. 4.2.2. Huduma za Ubora na Usafi wa Maji 61. Mheshimiwa Spika, ufuatiliaji wa ubora wa maji katika vyanzo na mifumo ya usambazaji maji vijijini na mijini ni muhimu katika kulinda afya ya jamii pamoja na mifumo ya ikolojia. Wizara kupitia maabara za ubora wa maji imeendelea kuhakiki na kufuatilia ubora na usalama wa maji ili kuhakikisha maji yanatotumika kwa shughuli za kijamii na kiuchumi yanakidhi viwango vinavyokubalika kitaifa na kimataifa. 62. Mheshimiwa Spika, katika mwaka 2018/2019, Wizara ilipanga kukusanya na kuchunguza sampuli 37 10,000 za maji kwa matumizi mbalimbali na sampuli 1,500 za majitaka. Hadi mwezi Aprili 2019, jumla ya sampuli 4,713 za maji na sampuli 226 za majitaka zilikusanywa na kuchunguzwa. Matokeo ya uchunguzi wa sampuli hizo na hali ya ubora wa maji kwa matumizi mbalimbali ni kama ifuatavyo:- 4.2.2.1. Ubora wa Maji kwa Matumizi ya Majumbani 63. Mheshimiwa Spika, Wizara imeendelea kuhakiki na kufuatilia ubora wa maji yanayosambazwa katika Halmashauri, Mamlaka za Majisafi na Usafi wa Mazingira, Taasisi pamoja na vyanzo vya maji vinavyomilikiwa na watu binafsi. Hadi mwezi Aprili 2019, jumla ya sampuli 4,165 zilikusanywa na kufanyiwa uchunguzi. Matokeo ya uchunguzi yalibaini kuwa sampuli 3,776 sawa na asilimia 91 zilikidhi viwango vinavyokubalika na sampuli 389 sawa na asilimia 9 hazikukidhi viwango. Maji kutokidhi viwango kumetokana na uwepo wa vimelea vya vijidudu na kiwango kikubwa cha madini. Madini hayo ni Nitrate katika maeneo ya Chamwino na Bahi; Manganese (Kakonko, Kibondo, Kasulu, Buhigwe, Kigoma, Kaliua, Iramba na Mkalama); Chuma (Kasulu, Uvinza, Buhigwe, Kigoma, Kaliua, Nsimbo, Nkasi, Mlele na Sumbawanga); Fluoride (Magugu, Babati, Singida, Manyoni na Arusha); na madini ya chumvichumvi katika maeneo ya Mbande, Hombolo, Bahi na Singida. Ushauri stahiki ulitolewa na wahusika walishauriwa kutafuta vyanzo mbadala au kutumia teknolojia zilizopo za kuondoa madini 38 hayo ili kudhibiti athari ambazo zingeweza kutokea kutokana na matumizi ya maji yasiyo salama. 4.2.2.2.Ubora wa Maji kwa Matumizi ya Viwanda, Ujenzi na Umwagiliaji 64. Mheshimiwa Spika, Wizara imeendelea kuhakiki na kufuatilia ubora wa maji yanayotumika viwandani, kwenye shughuli za ujenzi na umwagiliaji ili kuhakikisha maji hayo yanakidhi viwango vya ubora vinavyokubalika. Hadi mwezi Aprili 2019, jumla ya sampuli 306 zilikusanywa na kuhakikiwa ubora wake. Kati ya hizo, sampuli 201 zilichunguzwa kwa ajili ya matumizi ya viwandani ambapo sampuli 199 sawa na asilimia 99 zilikidhi viwango. Vilevile, sampuli 36 za maji kwa ajili ya ujenzi, 31 kwa ajili ya tafiti na sampuli 38 kwa ajili ya umwagiliaji zilichunguzwa na zote zilikidhi viwango. 4.2.2.3.Mwenendo wa Ubora wa Maji Katika Vyanzo 65. Mheshimiwa Spika, Wizara imeendelea kufuatilia hali ya ubora wa maji katika vyanzo kwenye mabonde yote tisa nchini. Hadi mwezi Aprili 2019, jumla ya sampuli 171 kutoka Bodi za Maji za Mabonde zilikusanywa na kuchunguzwa ili kutoa takwimu zinazotumika katika kutoa maamuzi kuhusu usimamizi na uendelezaji wa rasilimali za maji. Matokeo ya uchunguzi yalionesha maji kuwa na ubora unaokidhi vigezo vya ustawi wa viumbe hai na kuendelezwa kwa matumizi mbalimbali. Aidha, kwa vyanzo vilivyobainika kuathiriwa na uchafuzi, ushauri 39 stahiki ulitolewa kwa bodi za maji za mabonde ili kukabiliana na changamoto za uchafuzi. 4.2.2.4.Ubora wa Majitaka Yanayorudishwa Kwenye Mazingira 66. Mheshimiwa Spika, udhibiti wa uchafuzi wa vyanzo vya maji na mazingira ni muhimu katika kuhakikisha vyanzo hivyo vinakuwa endelevu. Wizara kupitia maabara za maji imeendelea kufuatilia ubora wa majitaka yanayorudishwa kwenye mazingira kutoka majumbani, viwandani na katika taasisi mbalimbali ili kulinda vyanzo vya maji na mazingira. Hadi mwezi Aprili, 2019, jumla ya sampuli 226 za majitaka yanayorudishwa kwenye mazingira zilihakikiwa ubora wake. Matokeo ya uhakiki yalibaini kuwa sampuli 94 sawa na asilimia 39 hazikukidhi viwango vya ubora unaokubalika. Matokeo hayo yanaashiria kuwepo kwa uchafuzi wa mazingira. Kutokana na hali hiyo, Wizara imetoa ushauri wa kitaalam katika miji, viwanda na taasisi mbalimbali kuhusu uboreshaji wa mifumo ya kusafisha majitaka. 67. Mheshimiwa Spika, katika mwaka 2019/2020, Wizara itaendelea kufuatilia ubora wa maji yanayosambazwa kwa matumizi ya majumbani, viwandani, umwagiliaji na matumizi mengine na kuhakiki ubora wa majitaka yanayorudishwa kwenye mazingira kutoka viwandani, majumbani na katika taasisi ili kuhakikisha maji hayo yanakidhi viwango vya ubora unaokubalika. 40 4.2.2.5.Ubora wa Madawa ya Kusafisha na Kutibu Maji 68. Mheshimiwa Spika, udhibiti wa ubora wa madawa yanayotumika kusafisha na kutibu maji kabla ya matumizi ni muhimu katika kulinda afya za wananchi na usalama wa maji kwa ujumla. Hadi mwezi Aprili 2019, jumla ya sampuli 31 za madawa ya kusafisha na kutibu maji kutoka Taasisi 11 zilichunguzwa ubora wake. Sampuli hizo ni za dawa aina ya Aluminium Sulphate (Shabu) sampuli 15, Polymerblend (4), Algal Floc (3), Dew Floc (1), Polyaluminium chloride sampuli 1 kwa ajili ya kusafisha maji; na Calcium Hypochlorite sampuli 7 kwa ajili ya kutibu maji. Matokeo ya uchunguzi yamebaini kuwa sampuli zote za madawa zilikidhi viwango vinavyokubalika kwa ajili ya kusafisha na kutibu maji. Katika mwaka 2019/2020, Wizara imepanga kuendelea kufuatilia na kuhakiki ubora wa madawa ya kutibu maji katika Mamlaka za Majisafi na Usafi wa Mazingira. 4.2.2.6.Utekelezaji wa Mipango ya Usalama wa Maji 69. Mheshimiwa Spika, Mipango ya Usalama wa Maji (Water Safety Plan) inahusu ufuatiliaji wa mfumo wa usambazaji maji kutoka kwenye chanzo hadi kwa mtumiaji kwa kuainisha vihatarishi vinavyoweza kusababisha utoaji wa huduma hafifu na kuweka vidhibiti vya kuzuia vihatarishi hivyo. Lengo la mipango hiyo ni kuhakikisha maji yanayosambazwa kwa jamii ni salama. 41 70. Mheshimiwa Spika, katika kuhakikisha utekelezaji wa Mipango ya Usalama wa Maji, Wizara imeweka masuala ya usalama wa maji kama mojawapo ya kiashiria cha ufanisi wa utendaji kazi wa Mamlaka za Majisafi na Usafi wa Mazingira. Vilevile, Wizara imeendelea kuratibu utekelezaji wa mipango hiyo inayoendana na mabadiliko ya tabianchi (Climate Resilient Water Safety Plans) kwa kufanya majaribio katika Jumuiya ya Watumiaji Maji Mbande. Katika mwaka 2018/2019, Shirika la Maendeleo ya Kimataifa la Serikali ya Uingereza (Department for International Development - DFID) kupitia Shirika la Afya Duniani limetoa jumla ya Shilingi milioni 125 kwa ajili ya kutafuta vyanzo zaidi vya maji ili kuboresha hali ya upatikanaji wa huduma ya maji katika Kijiji cha Mbande. Zoezi la kuboresha upatikanaji wa huduma ya maji linaendela ambapo hadi mwezi Aprili 2019 kisima kirefu chenye uwezo wa kuzalisha maji lita 18,000 kwa saa kilichimbwa katika kijiji hicho. Hata hivyo, kisima hicho hakikuendelezwa kwa kuwa maji yake hayakukidhi viwango vinavvyokubalika. Aidha, katika kuhakikisha mpango huo unatekelezwa katika Mamlaka zote za maji nchini, Wizara imeweka masuala ya usalama wa maji kama mojawapo ya kiashiria cha ufanisi wa utendaji kazi wa Mamlaka hizo. 4.2.2.7.Utekelezaji wa Mwongozo wa Kitaifa wa Ufuatiliaji wa Ubora wa Maji ya Kunywa 71. Mheshimiwa Spika, katika usimamizi na ufuatiliaji wa ubora wa kuimarisha maji, Wizara 42 kwa kushirikiana na wadau mbalimbali imeendelea kutekeleza Mwongozo wa Kitaifa wa Ufuatiliaji wa Ubora wa Maji ya Kunywa na utoaji wa Taarifa (National Guidelines for Monitoring Drinking Water Quality and Reporting). Lengo la Mwongozo huo ni kuhakikisha watoa huduma ya maji ya kunywa wanazingatia viwango vya ubora vinavyokubalika ili kulinda afya za wananchi. Katika mwaka 2018/2019, Wahandisi Washauri wa Maji wa mikoa na Maafisa Maendeleo ya Jamii kutoka mikoa yote ya Tanzania Bara pamoja na wataalam wa maabara zote za maji wamejengewa uwezo kwa kupatiwa mafunzo kuhusu utekelezaji wa Mwongozo huo. Aidha, mafunzo hayo yalilenga kuandaa timu ya walimu wa walimu (Training of Trainers ) ambapo timu hizo zitatumika kujenga uwezo kwa wadau wa maji katika ngazi zote kuanzia Halmashauri za Wilaya hadi ngazi ya kijiji. Vilevile, Wizara kwa kushirikiana na UNICEF imechapisha nakala 500 za Mwongozo huo na kuzisambaza kwa watekelezaji katika mikoa yote. Katika mwaka 2019/2020, Serikali itaendelea kuratibu utekelezaji wa Mwongozo huo kwa mikoa yote. 4.2.2.8.Utekelezaji wa Mkakati wa Uondoaji wa Madini ya Fluoride Katika Maji 72. Mheshimiwa Spika, katika mwaka 2018/2019, Wizara imeendelea kutekeleza Mkakati wa Uondoaji wa Madini ya Fluoride katika maji ya kunywa na kupikia kwenye mikoa iliyoathirika zaidi na madini hayo (fluoride belt) kwa kusambaza na kufuatilia ufanisi wa mitambo ya kuondoa madini ya fluoride, 43 kutoa elimu kuhusu madhara ya madini hayo, kuongeza uzalishaji wa malighafi ya kuondoa madini ya flouride pamoja na kufanya utafiti wa fluoride katika vyanzo vya maji kwenye maeneo mbalimbali nchini. Hadi mwezi Aprili 2019, jumla ya mitambo 220 ya kuondoa madini ya fluoride katika ngazi ya kaya na mitambo minne katika ngazi ya jamii imesambazwa kwenye maeneo yaliyoathiriwa na madini ya fluoride na jumla ya wananchi wapatao 1,760 wananufaika na teknolojia hiyo. Ili kuhakikisha teknolojia hiyo inakuwa endelevu, Wizara imeendelea kufuatilia ufanisi wa mitambo iliyosambazwa ambapo mitambo 40 ya ngazi ya kaya (Household Defluoridation Unit) na mitambo nane ya ngazi ya jamii (Community Defluoridation System) ilikaguliwa na ushauri ulitolewa. Aidha, Wizara ilifanya uchunguzi wa kiwango cha madini ya fluoride kwenye vyanzo 105 vya maji Mkoani Geita. Matokeo ya uchunguzi huo yalionesha madini ya fluoride katika vyanzo 100 yalikuwa katika kiwango kinachokubalika na vyanzo vitano (5) vilibainika kuwa na kiwango kikubwa cha madini ya fluoride. Wananchi katika maeneo yaliyobainika kuwa na kiwango kikubwa cha madini ya fluoride walipewa elimu kuhusu madhara ya matumizi ya maji yenye kiwango kikubwa cha madini hayo na namna ya kuyaondoa kwa kutumia teknolojia ya mkaa wa mifupa ya ng’ombe. Katika mwaka kutengeneza na 2019/2020, Wizara imepanga kusambaza mitambo midogo 1,000 44 ya kuondoa madini ya fluoride kwenye maji katika ngazi ya kaya. 4.2.2.9.Maabara za Maji Kupata Ithibati (Accreditation) 73. Mheshimiwa Spika, katika mwaka 2018/2019, Wizara imeendelea kuzijengea uwezo maabara za maji nchini ili ziweze kupata ithibati (accreditation) na kuziwezesha kutoa takwimu zitakazotambulika kimataifa. Lengo ni kuongeza idadi ya maabara zenye ithibati kutoka moja iliyopo hadi maabara tano ifikapo mwaka 2021/2022. Katika kufikia lengo hilo, mafunzo yametolewa kuhusu Mwongozo mpya wa Kimataifa wa Uendeshaji wa Maabara za Uchunguzi (ISO 17025:2017) kwa maabara za maji za Mwanza, Tanga, Iringa, Kigoma na maabara kuu Dar es Salaam. Vilevile, katika kujenga uwezo, Wizara imekarabati na kujenga majengo ya maabara yanayokidhi vigezo vya maabara za uchunguzi; kununua vifaa vya kufanya uchunguzi pamoja na kuziwezesha maabara zote 16 kushiriki katika mazoezi ya kujipima uwezo (Proficiency Test) ambavyo ni kigezo katika mchakato wa kupata ithibati. 74. Mheshimiwa Spika, matokeo ya zoezi la kujipima uwezo wa utendaji kazi katika kufanya uchunguzi wa viashiria vya kikemikali na kibakteriolojia kwa kila maabara yanaonesha kuwa maabara zimeendelea kufanya vizuri katika upimaji wa viashiria hivyo kwenye maji. Vilevile, matokeo hayo yanaonesha kuwa maabara za maji 45 zimeimarika katika utoaji wa takwimu sahihi zinazotumika kwenye maamuzi ya uendelezaji wa miradi na utoaji wa huduma za maji. Aidha, katika mwaka 2018, Maabara ya Ubora wa Maji Mwanza ambayo ina ithibati ilifanyiwa ukaguzi mara mbili na wataalam wa Southern African Development Accredition Service Board (SADCAS). Matokeo ya ukaguzi yalionesha kuwa maabara hiyo imeendelea kuzingatia vigezo vya ithibati. Katika mwaka 2019/2020, Wizara itaendelea kuziwezesha maabara zote kushiriki mazoezi ya kujipima uwezo na itaendelea na taratibu za kutafuta ithibati kwa maabara za Tanga, Iringa, Kigoma na maabara kuu Dar es Salaam. 4.2.2.10.Ujenzi na Ukarabati wa Maabara za Maji 75. Mheshimiwa Spika, katika jitihada za kuboresha mazingira ya kazi, Wizara imeendelea kujenga na kukarabati maabara za ubora wa maji nchini ili kuhakikisha zinakidhi mahitaji ya Mwongozo wa Kimataifa wa Uendeshaji wa Maabara za Uchunguzi (ISO 17025:2017). Katika mwaka 2018/2019, Wizara imekamilisha ujenzi wa Maabara ya ya Maji Bukoba na kuendelea na ujenzi wa majengo ya maabara za Singida ambao umefikia asilimia 96, Sumbawanga (asilimia 87), Mbeya (asilimia 80), Shinyanga (asilimia 98) na Mtwara (asilimia 85). Vilevile, upanuzi na ukarabati wa majengo ya maabara za maji unaendelea katika maabara ya Dar es Salaam ambao umefikia asilimia 99 na maabara ya Songea umefikia asilimia 65. Katika mwaka 2019/2020, Wizara itaendelea 46 kukarabati na kukamilisha ujenzi wa majengo ya maabara unaoendelea pamoja na kuanza ujenzi wa Maabara ya Maji Morogoro. 4.2.3. Huduma za Usambazaji Maji Vijijini 76. Mheshimiwa Spika, Serikali kwa kushirikiana na wadau mbalimbali imeendelea kutekeleza miradi ya maji vijijini kwa kujenga miradi mipya, kukarabati na kupanua miradi iliyopo kwa kutumia vyanzo vya maji vya visima virefu na vifupi; mabwawa, chemchemi, mito na maziwa. Katika kipindi cha mwezi Julai 2018 hadi mwezi Desemba 2018, jumla ya miradi 198 yenye vituo vya kuchotea maji 4,719 imekamilika na inawanufaisha wananchi wapatao 1,252,731 waishio vijijini. Aidha, miradi 653 inaendelea kutekelezwa na ipo katika hatua mbalimbali za ujenzi. Vilevile, Serikali inaendelea na ujenzi wa miradi ya maji vijijini pamoja na kutekeleza programu mbalimbali za kuimarisha uendeshaji na matengenezo ya miradi hiyo ili iwe endelevu. Utekelezaji wa miradi ya maji vijijini pamoja na programu mbalimbali umeainishwa kama ifuatavyo:- 4.2.3.1. Utekelezaji wa Miradi ya Maji Vijijini 77. Mheshimiwa Spika, katika mwaka 2018/2019, utekelezaji wa miradi ya maji vijijini umefikia hatua mbalimbali. Utekelezaji wa baadhi ya miradi hiyo ni kama ifuatavyo:- 47 (a) Mradi wa Maji Same – Mwanga – Korogwe 78. Mheshimiwa Spika, Serikali kwa kushirikiana na BADEA, OFID, Saudi Fund na Kuwait Fund inatekeleza mradi wa maji Same - Mwanga – Korogwe wenye lengo la kuwapatia huduma ya maji wakazi wa miji ya Same na Mwanga, pamoja na vijiji 38 vilivyopo kandokando ya bomba kuu katika Wilaya za Same, Mwanga na Korogwe. Mradi huo unatekelezwa katika awamu mbili ambapo awamu ya kwanza inahusu ujenzi wa miundombinu ya uzalishaji maji pamoja na miundombinu ya kusambaza maji katika miji ya Same, Mwanga na vijiji tisa vilivyopo kandokando ya bomba kuu. Awamu ya pili itahusu kusambaza maji katika vijiji 29 vilivyobaki ambapo Serikali inaendelea kutafuta fedha kwa ajili ya kuanza utekelezaji wa awamu hiyo. 79. Mheshimiwa Spika, awamu ya kwanza ya mradi umegawanywa katika vipande vinne. Kipande cha kwanza kinachogharimu Dola za Marekani milioni 41.36 kinahusu ujenzi wa miundombinu ya kuzalisha maji, ulazaji wa bomba kuu la kusafirisha maji hadi kwenye tanki la kuhifadhia maji, mtambo wa kusafisha maji pamoja na ujenzi wa matanki ya kuhifadhi maji. Hadi mwezi Aprili 2019, utekelezaji wa kipande hicho umefikia asilimia 79. Kipande cha pili kinahusu ujenzi wa miundombinu ya kusambaza maji katika vijiji tisa vya Ruvu Mferejini, Ruvu Jiungeni, Handeni, Lang’ata Bora, Lang’ata Kagongo, Nyabinda, Kiti cha Mungu, Njia Panda na Kirya. Ujenzi wa kipande hicho haujaanza na Serikali 48 inaendelea kutafuta fedha kwa ajili ya utekelezaji wa kipande hicho. 80. Mheshimiwa Spika, kipande cha tatu kinachogharimu Dola za Marekani milioni 36.70 kinahusu ujenzi wa miundombinu ya kusambaza maji katika Mji wa Mwanga. Hadi mwezi Aprili 2019, ujenzi wa kipande hicho umefikia asilimia 15. Aidha, kipande cha nne kinachohusu ujenzi wa miundombinu ya kusambaza maji katika Mji wa Same kinatekelezwa kwa gharama ya Dola za Marekani milioni 35.25 na hadi mwezi Aprili 2019, utekelezaji wa kipande hicho umefikia asilimia 55. 81. Mheshimiwa Spika, mradi wa maji Same – Mwanga - Korogwe utakapokamilika utakuwa na uwezo wa kuzalisha maji lita milioni 103.7 kwa siku ambapo mahitaji ya maji kwa sasa ni lita milioni 78.4 kwa siku. Vilevile, mradi huo utakapokamilika utawanufaisha wananchi 438,931 wa Wilaya za Same (246,793) na Mwanga (177,085) katika Mkoa wa Kilimanjaro; na wananchi 15,053 wa Wilaya ya Korogwe katika Mkoa wa Tanga. Katika mwaka 2019/2020, Serikali imetenga Shilingi bilioni 29.28 kwa ajili ya kuendelea na utekelezaji wa mradi huo. (b) Mradi wa Maji Masoko 82. Mheshimiwa Spika, Serikali inaendelea na utekelezaji wa mradi wa maji wa Masoko uliopo Wilaya ya Rungwe Mkoani Mbeya ambao unahusisha ulazaji wa mtandao wa mabomba, ujenzi 49 wa vidakio vya maji, matanki ya maji na vituo vya kuchotea maji. Hatua za utekelezaji wa mradi zimegawanyika katika vipande vitano. Kipande cha kwanza kinachogharimu Shilingi milioni 552.2 kinahusisha ujenzi wa kidakio cha maji katika Mto Mbaka, tanki la ujazo wa lita 90,000; vituo vitano vya kuchotea maji, ulazaji wa mabomba yenye urefu wa kilomita 12.6 na ujenzi wa tanki lenye ujazo wa lita 370,000. Hadi mwezi Aprili, 2019 utekelezaji wa kipande hicho umefikia asilimia 65. 83. Mheshimiwa Spika, utekelezaji wa kipande cha pili kinachogharimu Shilingi milioni 851.6 unahusisha ujenzi wa kidakio cha maji, ujenzi wa chujio la maji, ujenzi wa vituo 40 vya kuchotea maji, ulazaji wa bomba lenye urefu wa kilomita 19.1 na ujenzi wa tanki lenye ujazo wa lita 290,000. Hadi mwezi Aprili 2019, utekelezaji wa kipande hicho umefikia asilimia 70. Kwa upande wa kipande cha tatu kinachogharimu Shilingi bilioni 1.26, utekelezaji wake unahusisha ujenzi wa tanki lenye ujazo wa lita 600,000, ujenzi wa vituo 112 vya kuchotea maji na ulazaji wa bomba lenye urefu wa kilomita 61.9. Hadi mwezi Aprili 2019, utekelezaji wa kipande hicho cha tatu umefikia asilimia 90. 84. Mheshimiwa Spika, kipande cha nne kinahusisha ujenzi wa tanki lenye ujazo wa lita 550,000, ujenzi wa vituo 111 vya kuchotea maji na ulazaji wa mabomba yenye urefu wa kilomita 80.6. Kipande hicho kinagharimu Shilingi bilioni 2.4 na hadi mwezi Aprili 2019, ujenzi umefikia asilimia 30. Hata hivyo, utekelezaji wa kipande hicho 50 umesimama baada ya Mkandarasi kusimamishwa kazi kwa kutokidhi matakwa ya mkataba. Wizara kupitia wataalam wake wa ndani itakamilisha kazi zilizobaki. Kwa kipande cha tano kinachogharimu Shilingi milioni 552.4, utekelezaji wake unahusisha ujenzi wa tanki lenye ujazo wa lita 90,000, ujenzi wa vituo 67 vya kuchotea maji na ulazaji wa mabomba yenye urefu wa kilomita 30.5. Hadi mwezi Aprili 2019, utekelezaji wa kipande cha tano umefikia asilimia 70. 85. Mheshimiwa Spika, mradi wa maji Masoko utakapokamilika utawanufaisha wananchi wapatao 19,624 wanaoishi katika vijiji vya Bulongwe, Ngaseke, Igembe, Ntandabala, Lupando, Bujesi, Lufumbi, Nsyasa, Ikama, Itagata, Busisya, Mbaka, Isabula, Lwifa na Nsanga. (c) Mradi wa Maji wa Vijiji 100 Vilivyopo Kando ya Bomba Kuu la KASHWASA 86. Mheshimiwa Spika, mradi wa maji wa vijiji 100 vilivyopo kandokando ya bomba kuu la maji kutoka Ziwa Victoria hadi miji ya Kahama na Shinyanga unaendelea kutekelezwa chini ya Mamlaka ya Majisafi na Usafi wa Mazingira ya Kahama -Shinyanga (KASHWASA). Awamu ya kwanza ya utekelezaji wa mradi huo itahusisha vijiji 40 ambapo vijiji 33 vimefanyiwa usanifu. Kati ya vijiji vilivyofanyiwa usanifu, ujenzi wa miradi kwenye vijiji 14 umekamilika na kunufaisha wananchi wapatao 38,348. Vijiji hivyo ni Runele, Gatuli, Nyashimbi, Magobeko, Kakulu, Butegwa, Nyang’homango, 51 Ng'homango, Jimondoli, Kadoto, Lyabusalu, Mwajiji, Ichongo na Bukamba. 87. Mheshimiwa Spika, hadi mwezi Aprili 2019, utekelezaji wa mradi katika vijiji vilivyobaki vya Mwasekagi na Mwakatola umefikia asilimia 90 na wananchi wanapata huduma ya maji. Vilevile, ujenzi wa mradi unaendelea kwenye vijiji vya Mwakuzukana na Kabondo ambapo utekelezaji umefikia asilimia 35; na vijiji vya Izuga, Isesa, Igenge na Mbarika, utekelezaji umefikia asilimia 40. Kukamilika kwa mradi huo kutawanufaisha wananchi wapatao 26,573 wa vijiji hivyo. (d) Mradi wa Maji Ntomoko 88. Mheshimiwa Spika, Wizara kwa kushirikiana na Ofisi ya Rais - TAMISEMI iliunda Timu ya Wataalam kwa ajili ya kufanya mapitio ya usanifu wa kina wa mradi wa maji Ntomoko. Timu hiyo ilibaini kuwa chanzo cha Ntomoko kina uwezo wa kuhudumia vijiji vitatu tu kati ya vijiji 18 vilivyopo katika mpango. Baada ya Timu kubaini upungufu huo, utafiti ulifanyika na kubaini uwezekano wa kujenga bwawa kubwa litakalokidhi mahitaji ya vijiji vilivyobaki na usanifu wa bwawa hilo umekamilika. 89. Mheshimiwa Spika, katika mipango ya muda mfupi, Wizara kupitia Mamlaka ya Majisafi na Usafi wa Mazingira Dodoma (DUWASA) itakarabati miundombinu ya maji katika vijiji vya Ntomoko - Fai na Makirinya vilivyopo katika Halmashauri ya Wilaya ya Kondoa na vijiji vya Kinkima na Lusangi vilivyopo 52 Halmashauri ya Wilaya ya Chemba ambavyo kwa muda vitatumia chanzo cha maji cha Ntomoko. Mradi huo utagharimu Shilingi bilioni 2.27. Mwezi Februari 2019, DUWASA ilisaini mkataba na Mkandarasi ambaye ameanza maandalizi ya utekelezaji wa mradi. Kazi zitakazotekelezwa ni pamoja na ujenzi wa matanki matatu katika vijiji vya Makirinya (lita 45,000), Kinkima (lita 90,000) na Lusangi (lita 90,000); ununuzi wa pampu; ulazaji wa mabomba ya kusafirisha maji pamoja na ujenzi wa chemba. 90. Mheshimiwa Spika, kwa vijiji 11 vilivyobaki vya Mtakuja, Igunga, Goima, Songolo, Jinjo, Jangalo, Mlongia, Jenjeluse, Chandama, Itolwa, na Mapango, vitapata maji kupitia mradi mkubwa wa bwawa unaotarajiwa kutekelezwa kupitia fedha za mkopo wa masharti nafuu kutoka Serikali ya India. Utekelezaji wa mradi huo unatarajiwa kuanza katika mwaka 2019/2020. (e) Mradi wa Maji Chiwambo 91. Mheshimiwa Spika, utekelezaji wa mradi wa maji Chiwambo uliopo katika Halmashauri ya Wilaya ya Masasi uliogharimu Shilingi bilioni 4.49 ulikamilika mwezi Mei, 2018. Mradi huo unahudumia vijiji 30 vilivyopo Kata za Lulindi, Lupumbulu, Namalenga, Chiungutwa, Sindano, Mchauru na Mbuyuni. Utekelezaji wa mradi huo ulihusisha ukarabati wa matanki na miundombinu ya maji iliyochakaa, ujenzi wa matanki ya kuhifadhi maji, upanuzi wa miundombinu ya kusambaza maji na 53 ujenzi wa vituo vya kuchotea maji. Kukamilika kwa mradi huo kumeboresha upatikanaji wa huduma ya maji kwa wakazi wapatao 84,082 wa vijiji hivyo. (f) Mradi wa Maji wa Pamoja na Mgodi wa Bulyanhulu 92. Mheshimiwa Spika, Serikali kwa kushirikiana na Kampuni inayomiliki Mgodi wa Dhahabu wa Bulyanhulu (ACACIA) inatekeleza mradi wa maji wa Bulyanhulu unaogharimu Shilingi bilioni 13.86 na utahusisha vijiji 14 katika Halmashauri za Wilaya ya Shinyanga na Msalala kwa Mkoa wa Shinyanga na Halmashauri ya Wilaya ya Nyangh’wale kwa Mkoa wa Geita. Mradi huo utachepusha maji kutoka bomba kuu la KASHWASA na utanufaisha vijiji vya Mwenge, Nyugwa, Kharumwa, Mwamakiliga, Izunya, Kafita, Lushimba, Lwabakanga, Kakola Namba 9, Bushing'we, Kakola, Bugarama, Igudija na Ilogi. 93. Mheshimiwa Spika, hadi mwezi Aprili 2019, Mkandarasi amekamilisha kazi za ujenzi wa ofisi za mradi, uchimbaji wa mtaro wenye umbali wa kilomita 15 na ulazaji wa mabomba ya kusambaza maji yenye urefu wa kilomita 8.94. Aidha, Mkandarasi anaendelea na kazi zilizobaki za uchimbaji na ulazaji wa bomba kuu lenye urefu wa kilomita 56 pamoja na ufungaji wa viungio vya mabomba. Mradi unatarajiwa kukamilika katika mwaka 2019/2020. 54 (g) Ujenzi na Ukarabati wa Mabwawa 94. Mheshimiwa Spika, katika kukabiliana na changamoto ya uhaba wa maji katika maeneo kame, Serikali imeendelea kujenga mabwawa mapya na kukarabati mabwawa yaliyopo ili wananchi waweze kunufaika na huduma ya maji. Hadi mwezi Aprili 2019, hatua iliyofikiwa katika ujenzi na ukarabati wa mabwawa ni kama ifuatavyo: - (i) Bwawa la Dongo Bwawa la Dongo lililopo katika Wilaya ya Kiteto, linalenga kuhudumia jumla ya vijiji 19 vilivyopo katika Wilaya za Kiteto, Kongwa na Gairo. Vijiji vitakavyohudumiwa na bwawa hilo ni Dongo, Logoit, Chang'ombe, Laiseri, Ndotoi, Engusero Sidan na Nhati katika Wilaya ya Kiteto; vijiji vya Njoge, Ngomai, Manyata, Hembahemba, Pandambili, Silwa, Lobilo na Lenjulu (Wilaya ya Kongwa); na Mji Mdogo wa Gairo pamoja na vijiji vya Letegunya, Majawanga, Mishugi na Mkalama (Wilaya ya Gairo). Hadi mwezi Aprili 2019, upembuzi yakinifu umekamilika na kazi inayoendelea ni usanifu wa mradi. Ujenzi wa bwawa hilo unatarajiwa kuanza katika mwaka 2019/2020. (ii) Bwawa la Nsenkwa Serikali imeanza ujenzi wa Bwawa la Nsenkwa lililopo katika Wilaya ya Mlele, Mkoani Katavi. Bwawa hilo litahudumia Kata za Nsekwa, Kamsisi, Utende Ilela na Mji mdogo wa Inyonga. Kazi zinazoendelea 55 ni uchimbaji na ujenzi wa utoro wa maji ambapo hadi mwezi Aprili 2019, ujenzi wa bwawa hilo umefikia asilimia 15. (iii)Bwawa la Wanging’ombe Bwawa la Wanging’ombe lililopo katika Wilaya ya Wanging’ombe, Mkoani Njombe, litahudumia vijiji tisa vya Wanging'ombe, Utiga, Itandula, Ufwala, Mbembe, Litunda, Mayale, Katenge na Mng'elenge. Kazi zinazoendelea ni ujenzi wa tuta na utoro wa maji na hadi mwezi Aprili 2019, utekelezaji wa kazi hizo umefikia asilimia 75. (iv)Bwawa la Mwanjoro 95. Mheshimiwa Spika, Serikali imekamilisha ujenzi wa bwawa la Mwanjoro lililopo Wilayani Meatu ambao umegharimu Shilingi bilioni 1.79. Bwawa hilo linatoa huduma ya maji kwa wananchi 13,859 wa vijiji vitatu vya Mwanjoro, Jinamo na Mbushi vilivyopo katika Halmashauri ya Meatu. (v) Mabwawa ya Kudhibiti Mafuriko Katika Mto Kinyasungwe 96. Mheshimiwa Spika, Wizara ya Maji ikishirikiana na Ofisi ya Rais – TAMISEMI iliunda timu ya pamoja kwa ajili ya kukusanya taarifa za usanifu wa mabwawa yatakayojengwa maeneo ya Kimagai (Mpwapwa), Hombolo (Dodoma Mjini), Ikowa (Chamwino), Dabalo (Chamwino), Kidete (Kilosa) na Buigiri (Chamwino). Pamoja na matumizi mengine, 56 mabwawa hayo yatatumika kuzuia mafuriko yanayotokana na kiwango kikubwa cha maji kwenye Mto Kinyasungwe (Kinyasungwe Flood Control Dams). Hadi mwezi Aprili 2019, taarifa ya usanifu na uainishaji wa namna za kudhibiti mafuriko kwenye Mto Kinyasungwe imekamilika na kuwasilishwa Wizarani kwa mapitio na hatua zaidi. 97. Mheshimiwa Spika, katika mwaka 2019/2020, Serikali itaendelea kufanya utafiti wa maeneo yanayofaa kujengwa mabwawa mapya, kujenga na kufanya ukarabati wa mabwawa katika Halmashauri mbalimbali nchini. Jumla ya Shilingi bilioni 10.3 zimetengwa kwa ajili ya kutekeleza miradi hiyo ya mabwawa. 4.2.3.2.Programu za Kuimarisha Uendelevu wa Huduma ya Maji Vijijini 98. Mheshimiwa Spika, miradi ya maji vijijini inapokamilika hukabidhiwa kwa wananchi husika kupitia Vyombo vya Watumiaji Maji (CBWSOs) ambavyo husimamia na kuendesha miradi hiyo. Vyombo hivyo vimepewa jukumu la kusimamia miradi ya maji kwa ufanisi. Hivyo, Serikali imeandaa programu mbalimbali zenye lengo la kuhakikisha miradi inayokabidhiwa kwa vyombo hivyo inakuwa endelevu na wananchi wanapata huduma iliyotarajiwa. Utekelezaji wa Programu hizo umeelezwa kwa kina kama ifuatavyo:- 57 (h) Matumizi ya Teknolojia ya Nishati Jadidifu (Renewable Energy) 99. Mheshimiwa Spika, katika kupunguza gharama za uendeshaji wa miradi ya maji vijijini, Serikali kwa kushirikiana na wadau mbalimbali inatekeleza programu ya kubadilisha teknolojia ya uendeshaji wa miradi ya maji vijijini inayotumia mafuta ya dizeli ili iweze kutumia teknolojia nafuu ya nishati ya jua. Katika kutimiza azma hiyo, Serikali kwa kushirikiana na Ohio State University – OSU chini ya ufadhili wa Taasisi ya Kiraia (Water Development Alliance– WADA) inaendelea na utekelezaji wa miradi miwili ya majaribio ya matumizi ya nishati jadidifu katika vijiji vya Ghalunyangu na Mughangha katika Halmashauri ya Wilaya ya Singida. Miradi hiyo inahusisha ukarabati wa miundombinu ya kusambaza maji; kuongeza vyanzo vya maji na kufunga mfumo wa umeme jua. Hadi mwezi Aprili 2019, kazi za ukarabati wa miundombinu ya kusambaza maji na uchimbaji wa visima zimekamilika. Kazi zinazoendelea ni pamoja na ukarabati wa nyumba ya mitambo na ufungaji wa mfumo wa umeme jua. Kufanikiwa kwa mradi huo kutawezesha kuanza kwa utekelezaji wa miradi mingine kwenye vijiji 36 vilivyopo katika mikoa ya Dodoma, Singida, Tabora, Mara, Mwanza na Kilimanjaro. 100. Mheshimiwa Spika, vilevile, Serikali kwa kushirikiana na Benki ya Dunia kupitia utaratibu wa Global Partnership on Output Based Aid (GPOBA) inaandaa awamu ya kwanza ya utekelezaji wa mradi wa matumizi ya umeme jua (Accelerating Solar 58 Water Pumping Project via Innovative Financing) utakaogharimu Dola za Marekani milioni 4.2. Mradi huo utahusisha pia ufungaji wa dira za maji za mfumo wa malipo kabla ya matumizi (pre-paid water meter). Awamu hiyo itaanza kwa majaribio kwenye vijiji 280 katika mikoa ya Dodoma, Morogoro, Geita, Kagera, Mara, Shinyanga, Mtwara, Rukwa, Singida, Tabora, Arusha na Manyara. Aidha, Wizara inaendelea kutoa elimu kwa jamii kuhusu matumizi ya teknolojia hiyo pamoja na kuzihamasisha Halmashauri zote nchini kukusanya takwimu za miradi ambayo itabadilishiwa teknolojia inayotumika. 101. Mheshimiwa Spika, hadi mwezi Aprili 2019, kazi iliyokamilika ni kukusanya takwimu katika mikoa ya Tabora, Dodoma, Singida, Mtwara na Shinyanga. Kazi inayoendelea ni kuwapata wakandarasi kwa ajili ya kununua, kufunga na kufanya matengenezo ya mitambo ya mfumo wa umeme jua katika Mikoa ya Dodoma na Singida ambapo miradi 43 kutoka Mkoa wa Singida na miradi 39 kutoka Mkoa wa Dodoma itafungwa mitambo ya umeme jua. Katika mwaka 2019/2020, kazi ya ufungaji wa mitambo ya umeme jua itatekelezwa katika mikoa hiyo. Vilevile, taratibu za kuwapata wakandarasi wa kununua, kufunga dira za maji za mfumo wa malipo kabla ya matumizi (pre-paid water meter) zinaendelea na dira hizo zinatarajiwa kufungwa kwenye miradi itakayotekelezwa katika mikoa ya Dodoma na Singida. 59 (a) Mpango wa Kuimarisha Uendelevu wa Huduma ya Maji Vijijini Kupitia Mfumo wa Malipo Kwa Matokeo (Payment by Results - PbR) 102. Mheshimiwa Spika, katika jitihada za kuhakikisha miradi ya maji vijijini inakuwa endelevu, Serikali kwa kushirikiana na Serikali ya Uingereza kupitia Shirika lake la Maendeleo ya Kimataifa (DFID) inatekeleza Mpango wa Mfumo wa Malipo kwa Matokeo (Payment by Results – PbR) ambao una lengo la kuimarisha uendelevu wa miradi ya maji vijijini. Hadi mwezi Aprili 2019, awamu ya pili ya programu hiyo imekamilika ambapo Halmashauri 95 zilifuzu na kupewa Shilingi bilioni 8.55 kati ya Shilingi bilioni 53.6 zilizotengwa katika mwaka 2017/2018. Aidha, awamu ya tatu ya programu inaendelea na inahusisha Halmashauri 181 ambazo zitapewa fedha kwa vigezo vya idadi ya vituo vilivyojengwa na kutoa maji. Kupitia PbR, Paundi 300 hutolewa kwa kila kituo kilichohakikiwa na kinachofanya kazi na Paundi 1,500 hutolewa kwa kituo kipya kitakachojengwa. Katika mwaka 2018/2019, jumla ya Paundi milioni 10 zimetengwa kwa ajili ya kutekeleza programu hiyo kwenye Halmashauri zote nchini. Hadi mwezi Aprili 2019, fedha zilizolipwa katika awamu ya tatu ni Paundi milioni 8.7 sawa na Shilingi bilioni 25.43. Katika mwaka 2019/2020, Shilingi bilioni 46.47 zimetengwa kwa ajili ya utekelezaji wa programu hiyo. 60 4.2.3.3. Uvunaji wa Maji ya Mvua 103. Mheshimiwa Spika, katika jitihada za kukabiliana na changamoto ya uhaba wa maji, Serikali imeendelea kuhamasisha wananchi na taasisi mbalimbali kuhusu umuhimu wa uvunaji wa maji ya mvua kupitia mapaa ya majengo. Ili kufanikisha azma hiyo, Serikali imetoa maelekezo kwa Halmashauri zote nchini kutunga sheria ndogo zenye kuzitaka Taasisi za kijamii, asasi na watu binafsi kujenga miundombinu ya uvunaji wa maji ya mvua kwenye majengo yao. Sheria hizo zinalenga kuhakikisha kuwa michoro ya majengo yote yanayojengwa inajumuisha mifumo ya kuvuna maji ya mvua kabla ya ujenzi wa majengo hayo kuidhinishwa. Aidha, Wizara imeendelea kuhamasisha wananchi kuhusu umuhimu wa kuvuna maji ya mvua kupitia mapaa ya majengo. Vilevile, Serikali inaendelea kuzisisitiza Halmashauri zote nchini kutunga na kusimamia utekelezaji wa sheria ndogo zinazohusu ujenzi wa miundombinu ya uvunaji wa maji ya mvua kwenye mapaa ya majengo. 4.2.3.4.Miradi Mingine ya Maji Vijijini Inayotarajiwa Kutekelezwa (a) Mradi wa Maji na Usafi wa Mazingira Mkoani Kigoma 104. Mheshimiwa Spika, Serikali kwa kushirikiana na Serikali ya Ubelgiji itatekeleza mradi wa maji na usafi wa mazingira Kigoma katika vijiji 26 vya Halmashauri za Mkoa wa Kigoma. Mradi huo 61 unatarajiwa kugharimu Euro milioni 8.8 na kati ya fedha hizo, Serikali ya Ubelgiji itatoa Euro milioni 8 na Serikali ya Tanzania itatoa Euro 800,000. Hadi mwezi Aprili 2019, Meneja wa mradi ameajiriwa na ameanza kazi. Aidha, zabuni za kuwapata Wataalam Washauri watakaofanya kazi ya uhamasishaji, uanzishwaji na kujenga uwezo kwa Jumuiya za Watumiaji Maji pamoja na Wataalam Washauri watakaosimamia ujenzi wa miradi zimetangazwa. Mradi huo utakapokamilika utawanufaisha wananchi wapatao 200,000 wa vijiji hivyo. (b) Mradi wa Maji Isimani 105. Mheshimiwa Spika, Serikali imepanga kutekeleza mradi wa maji Isimani unaotarajiwa kugharimu Shilingi bilioni 2.8. Mradi huo unatarajiwa kuhudumia vijiji 29 vya Halmashauri ya Wilaya ya Iringa. Hadi mwezi Aprili 2019, Mtaalam Mshauri ameajiriwa na anaendelea na kazi ya upembuzi yakinifu na usanifu wa kina wa mradi. Kukamilika kwa mradi huo kutawanufaisha wananchi wapatao 56,000 wa vijiji hivyo. (c) Mradi wa Maji Lukululu 106. Mheshimiwa Spika, Serikali kwa kushirikiana na Serikali ya Hispania imepanga kutekeleza mradi wa maji Lukululu utakaohusisha vijiji vya Lukululu, Mbewe, Mlangali, Shomola, Shaji na Ndolezi katika Kata ya Mlangali na vijiji vya Igunda, Mahenje, Mbulu, Myovizi, Ichesa na Ivugula vilivyopo katika 62 Halmashauri ya Mbozi. Gharama za kutekeleza mradi huo zinakadiriwa kufikia Shilingi bilioni 5. Mkataba kati ya Wizara na Mtaalam Mshauri ulisainiwa mwezi Desemba, 2018 na Mtaalam huyo anaendelea na usanifu wa mradi unaotarajiwa kukamilika mwezi Mei, 2019. Mradi huo utakapotekelezwa utawanufaisha wananchi wapatao 35,277 wa vijiji hivyo. (d) Miradi ya Maji Katika Vijiji Vilivyomo Pembezoni mwa Maziwa Makuu 107. Mheshimiwa Spika, katika kuhakikisha rasilimali za nchi yetu zinawanufaisha wananchi, Serikali imepanga kutekeleza miradi ya maji katika maeneo ya pembezoni mwa Maziwa Makuu ya Tanganyika, Nyasa na Victoria. Lengo ni kuwapatia wananchi wa maeneo hayo huduma ya maji ya uhakika. Utekelezaji wa miradi katika maeneo hayo umefikia hatua mbalimbali kama ifuatavyo:- (i) Mradi wa Kutoa Maji Ziwa Tanganyika 108. Mheshimiwa Spika, Serikali imepanga kutekeleza mradi wa kutoa maji Ziwa Tanganyika utakaohudumia wananchi wanaoishi maeneo ya pembezoni mwa ziwa hilo. Hadi mwezi Aprili 2019, Mtaalam Mshauri amekamilisha na kuwasilisha taarifa ya upembuzi yakinifu na tathmini ya athari za kimazingira na kijamii. Kazi itakayofuata ni kufanya usanifu wa kina wa mradi. Mradi huo utatekelezwa katika Mikoa ya Kigoma, Rukwa na Katavi na 63 utahusisha vijiji 73 vya Halmashauri Kigoma, Uvinza, Nkasi, Kalambo, Mpanda. za Wilaya za Mpimbwe na (ii) Mradi wa Kutoa Maji Ziwa Nyasa 109. Mheshimiwa Spika, Serikali imepanga kutekeleza mradi wa kutoa maji Ziwa Nyasa utakaohudumia wananchi wanaoishi maeneo ya pembezoni mwa ziwa hilo. Hadi mwezi Aprili 2019, Mtaalam Mshauri amekamilisha upembuzi yakinifu na anaendelea na tathmini ya athari za kimazingira na kijamii. Mradi huo utatekelezwa katika Mikoa ya Njombe na Ruvuma na utahusisha vijiji 41 vya Halmashauri za Wilaya za Ludewa na Nyasa. (iii)Mradi wa Kutoa Maji Ziwa Victoria 110. Mheshimiwa Spika, Serikali imepanga kutekeleza mradi wa kutoa maji Ziwa Victoria utakaohudumia wananchi waishio maeneo ya pembezoni mwa ziwa hilo. Mtaalam Mshauri anaendelea na kazi ya usanifu wa mradi katika vijiji vitakavyonufaika na anatarajiwa kukamilisha kazi hiyo mwezi Mei, 2019. Usanifu utakapokamilika, ujenzi wa mradi utaanza na utanufaisha jumla ya vijiji 301 vilivyopo pembezoni mwa Ziwa Victoria katika Mikoa ya Mwanza, Kagera, Geita, Mara na Simiyu. 64 4.2.3.5.Mpango wa Utekelezaji wa Miradi ya Maji Vijijini 111. Mheshimiwa Spika, katika mwaka 2019/2020, Wizara itaendelea kukamilisha miradi ya maji vijijini inayoendelea kutekelezwa katika maeneo mbalimbali nchini. Jumla ya Shilingi bilioni 301.25 zimepangwa kwa ajili ya kutekeleza miradi hiyo ambapo fedha za ndani ni Shilingi bilioni 224.03 na fedha za nje ni Shilingi bilioni 77.22. Mchanganuo wa fedha za maendeleo zilizotengwa kwa ajili ya kutekeleza miradi ya maji vijijini katika mwaka 2019/2020 umeoneshwa kwenye Kiambatisho Na. 4. 4.2.4. Huduma za Usambazaji Majisafi na Usafi wa Mazingira Mijini 112. Mheshimiwa Spika, katika mwaka 2018/2019, Wizara imeendelea kuboresha hali ya upatikanaji wa huduma ya maji mijini kwa kujenga, kukarabati na kupanua miundombinu ya majisafi na majitaka pamoja na kuzijengea uwezo Mamlaka za Maji Mijini. Miradi hiyo inatekelezwa kwa kushirikiana na wadau mbalimbali kwa lengo la kuwapatia wananchi wengi zaidi wa maeneo ya mijini huduma bora na endelevu ya majisafi na usafi wa mazingira. Hatua iliyofikiwa katika utekelezaji wa miradi hiyo ni kama ifuatavyo:- 65 4.2.4.1.Miradi ya Kutoa Maji Ziwa Victoria Kupeleka Miji Mbalimbali (a) Miji ya Isaka na Kagongwa 113. Mheshimiwa Spika, mradi wa kutoa maji Ziwa Victoria kupeleka katika miji ya Isaka na Kagongwa umegawanywa katika vipande viwili. Kipande cha kwanza kinachogharimu Shilingi bilioni 11.91 kinahusu ujenzi wa chemba na ulazaji wa bomba kuu kutoka Kinaga hadi Kagongwa lenye urefu wa kilomita 52.8. Hadi mwezi Aprili 2019, utekelezaji wa kipande hicho umefikia asilimia 94. Kipande cha pili kinachogharimu Shilingi bilioni 12.81 kinahusu ulazaji wa mabomba ya kusambaza maji yenye urefu wa kilomita 24 katika Mji wa Kagongwa na kilomita 23 katika Mji wa Isaka pamoja na ujenzi wa matanki mawili ya chuma kwa kila mji pamoja na ujenzi wa vituo 16 vya kuchotea maji. Hadi mwezi Aprili 2019, utekelezaji wa kipande hicho umefikia asilimia 87. Mradi utakapokamilika utahudumia wakazi wapatao 115,000 wa miji ya Isaka na Kagongwa. Katika mwaka 2019/2020, Serikali imetenga Shilingi bilioni 4 kwa ajili ya kukamilisha mradi huo. (b) Miji ya Tabora, Igunga, Nzega na Wilaya ya Uyui 114. Mheshimiwa Spika, mradi wa kutoa maji kutoka bomba kuu la KASHWASA kupeleka katika Miji ya Tabora, Igunga, Nzega na Wilaya ya Uyui unatekelezwa kwa gharama ya Dola za Marekani milioni 268.35, fedha ambazo ni mkopo wa masharti 66 nafuu kutoka Serikali ya India. Lengo la mradi huo ni kuwapatia huduma ya maji ya uhakika wananchi wapatao milioni 1.1 wa miji ya Tabora, Igunga, Nzega na Wilaya ya Uyui pamoja na vijiji 110 vilivyopo ndani ya kilomita 12 kutoka bomba kuu la KASHWASA. Utekelezaji wa mradi umegawanywa katika vipande vitatu ambapo kipande cha kwanza kinahusu ulazaji wa bomba lenye urefu wa kilomita 93.4 kutoka Kijiji cha Solwa (kilichopo katika Wilaya ya Shinyanga) hadi Mji wa Nzega. Kipande cha pili kinahusu ulazaji wa bomba lenye urefu wa kilomita 103.8 kutoka Nzega Mjini hadi Manispaa ya Tabora kupitia Wilaya ya Uyui; na kipande cha tatu kinahusu ulazaji wa bomba lenye urefu wa kilomita 80 kutoka Nzega Mjini hadi Igunga Mjini. Hadi mwezi Aprili 2019, utekelezaji wa mradi umefikia asilimia 68.5. na unatarajiwa kukamilika katika mwaka 2019/2020. Mradi utakapokamilika utaboresha hali ya upatikanaji wa huduma ya maji katika miji hiyo hadi kufikia asilimia 100. (c) Jiji la Mwanza na Miji ya Lamadi, Magu na Misungwi 115. Mheshimiwa Spika, mradi wa uboreshaji wa huduma ya majisafi na usafi wa mazingira katika Jiji la Mwanza na Miji ya Magu, Misungwi na Lamadi unatekelezwa na Serikali kwa kushirikiana na Benki ya Uwekezaji ya Ulaya (European Investment Bank-EIB) pamoja na Shirika la Maendeleo la Ufaransa (French Development Agency-AFD) kwa gharama ya Euro milioni 104.5. Kwa upande wa Jiji la Mwanza, kazi zinazotekelezwa ni pamoja na ulazaji wa bomba 67 kuu na mabomba ya kusambaza maji; ujenzi wa matanki katika eneo la Kitangiri, Nyasaka Mjimwema/Nyakabungo, Nyegezi na Bugarika; kubadilisha mabomba ya zamani yaliyochakaa katika maeneo ya barabara ya Kenyata, Makongoro na Nyakato yenye urefu wa kilomita 15.77; na ujenzi wa mtambo wa kutibu maji katika eneo la Capripoint. Hadi mwezi Aprili 2019, utekelezaji umefikia asilimia 75 na unatarajiwa kukamilika mwezi Aprili, 2019. Mradi huo utakapokamilika utawanufaisha wakazi wapatao 105,649 wanaoishi maeneo ya milimani ambayo ni Nyasaka, Bugarika, Nyegezi, Capripoint, Mjimwema, Nyakabungo na Kitangiri. Aidha, kwa upande wa huduma ya usafi wa mazingira, Serikali imekamilisha mradi wa ujenzi wa mfumo rahisi wa uondoaji majitaka katika maeneo ya milimani na kuboresha huduma ya uondoaji majitaka katika maeneo hayo. 116. Mheshimiwa Spika, katika Miji ya Magu, Misungwi na Lamadi, utekelezaji wa mradi unahusu kujenga mifumo mipya ya kusafisha na kutibu maji; ulazaji wa bomba kuu na mabomba ya kusambaza maji; ujenzi wa matanki; vituo vya kuchotea maji na ununuzi wa vitendea kazi (magari na pikipiki). Hadi mwezi Aprili 2019, utekelezaji wa mradi umefikia asilimia 87 na unatarajiwa kukamilika mwezi Mei, 2019. Kukamilika kwa mradi huo kutawanufaisha wakazi 23,315 wa Misungwi Mjini na Kijiji cha Nyahiti; wakazi 45,340 wa Magu Mjini na vijiji vya Ilungu na Kipeja; na wakazi 23,540 wa Lamadi Mjini. 68 4.2.4.2.Kuboresha Huduma ya Maji Katika Miji Mikuu ya Mikoa (a) Manispaa ya Kigoma 117. Mheshimiwa Spika, Serikali kwa kushirikiana na Serikali ya Ujerumani na Umoja wa Ulaya inatekeleza mradi wa usambazaji wa huduma ya majisafi na usafi wa mazingira katika Manispaa ya Kigoma kwa gharama ya Euro milioni 16.32. Utekelezaji wa mradi huo ulitarajiwa kukamilika mwezi Novemba 2017 lakini haukukamilika kutokana na uwezo mdogo wa Mkandarasi. Kutokana na hali hiyo, Serikali imechukua hatua ya kuvunja Mkataba na Mkandarasi huyo mwezi Oktoba 2018. Hadi kuvunjwa kwa mkataba, utekelezaji wa mradi ulikuwa umefikia asilimia 87 na mradi ulikuwa umeanza kutoa huduma ya maji kwa wananchi. Aidha, wakati mkataba huo unavunjwa, huduma ya maji ilikuwa imesimama kutokana na kuharibika kwa pampu kwenye kidakio na pia kwenye baadhi ya maeneo ujenzi wa miundombinu ya kusambaza maji ulikuwa haujakamilika. 118. Mheshimiwa Spika, kutokana na hali hiyo, Wizara imechukua jitihada za kuhakikisha huduma iliyokuwa ikitolewa kwa wakazi wa Mji wa Kigoma inarejeshwa kwa kuajiri mkandarasi wa kuweka mitambo ya muda ya kusukuma maji. Vilevile, Serikali imeingia mkataba na Mkandarasi mwingine atakayemilisha sehemu ya kazi ya ujenzi wa miundombinu kwenye maeneo yanayopata huduma. Kazi zinatarajiwa kukamilika mwezi Juni 2019. Aidha, 69 kutokana na changamoto za kidakio kilichopo, Wizara imeajiri Mtaalam Mshauri anayefanya usanifu wa ujenzi wa kidakio kipya. Baada ya usanifu huo kukamilika, Wizara itamwajiri Mkandarasi kwa ajili ya ujenzi wa kidakio hicho. (b) Jiji la Arusha 119. Mheshimiwa Spika, Serikali kwa kushirikiana na Benki ya Maendeleo ya Afrika inatekeleza mradi wa ujenzi wa miundombinu ya usambazaji majisafi na uboreshaji wa huduma ya uondoaji wa majitaka katika Jiji la Arusha kwa gharama ya Dola za Marekani milioni 233.9. Kazi zinazotekelezwa ni pamoja na uchimbaji wa visima virefu 56; ujenzi wa matanki 10; ujenzi wa mtambo wa kutibu na kusafisha maji; upanuzi na ukarabati wa mtandao wa mabomba ya majisafi; upanuzi na ukarabati wa mtandao wa majitaka, ujenzi wa mabwawa mapya 18 ya majitaka; ujenzi wa ofisi ya Mamlaka; ununuzi wa vitendea kazi na kutoa mafunzo mbalimbali kwa watumishi. Hadi mwezi Aprili 2019, utekelezaji wa mradi umefikia asilimia 30 na unatarajiwa kukamilika mwaka 2020. Kukamilika kwa mradi huo kutaongeza uzalishaji wa maji kutoka lita milioni 40 kwa siku za sasa hadi lita milioni 200 kwa siku. Vilevile, muda wa upatikanaji wa huduma ya majisafi utaongezeka kutoka wastani wa saa 12 za sasa kwa siku hadi saa 24 pamoja na kuongeza huduma ya uondoaji wa majitaka kutoka asilimia 7.6 za sasa hadi asilimia 30. 70 (c) Manispaa ya Lindi 120. Mheshimiwa Spika, mradi wa majisafi na usafi wa mazingira katika Manispaa ya Lindi unaogharimu Euro milioni 11.7, unatekelezwa kwa ushirikiano kati ya Serikali na Serikali ya Ujerumani pamoja na Umoja wa Ulaya. Mradi ulitarajiwa kukamilika mwezi Novemba, 2017 lakini haukukamilika kutokana na uwezo mdogo wa kiutendaji wa Mkandarasi. Hivyo, Serikali ilichukua hatua ya kuvunja Mkataba na Mkandarasi huyo mwezi Oktoba 2018 ambapo utekelezaji wa mradi ulikuwa umefikia asilimia 92.3 na unatoa huduma ya maji kwa wakazi wapatao 81,343 wa Mji wa Lindi. Kazi zilizobaki ni kufunga mfumo wa angalizi wa uzalishaji maji, ununuzi wa gari la uondoaji majitaka na kurekebisha maeneo yenye mapungufu katika mradi huo. Serikali imeajiri Mkandarasi mwingine atakayekamilisha kazi zilizobaki. Kukamilika kwa mradi huo kutapunguza kero ya uhaba wa huduma ya maji iliyokuwa ikiwakabili wakazi wa Mji wa Lindi. (d) Mji wa Geita 121. Mheshimiwa Spika, mradi wa Majisafi na Usafi wa Mazingira wa Ziwa Victoria (LVWATSAN II) katika Mji wa Geita unatekelezwa kwa ushirikiano kati ya Serikali na Benki ya Maendeleo ya Afrika kwa gharama ya Shilingi bilioni 6.67. Hadi mwezi Aprili 2019, utekelezaji wa mradi umefikia asilimia 98. Kukamilika kwa mradi huo kutaongeza uzalishaji wa maji kutoka lita milioni 3.8 kwa siku hadi lita milioni 5.7 kwa siku na kuboresha hali ya upatikanaji wa 71 huduma ya maji kutoka asilimia 35 hadi asilimia 70 kwa wakazi wapatao 135,359 wa Mji wa Geita. Hadi mwezi Aprili 2019, utekelezaji wa mradi umekamilika na upo katika hatua za makabidhiano. Kwa upande wa usafi wa mazingira, kazi zinazoendelea ni ujenzi wa mabwawa ya kutibu majitaka ambao umefikia asilimia 90 na ujenzi wa dampo la kisasa la kutupa taka ngumu kwenye eneo la Usindakwe ambao umefikia asilimia 70. Kukamilika kwa mabwawa hayo kutapunguza uchafuzi wa mazingira unaotokana na umwagaji wa majitaka usiozingatia taratibu za utunzaji wa mazingira. (e) Mji wa Njombe 122. Mheshimiwa Spika, katika mpango wa muda mfupi wa kuboresha huduma ya maji katika Mji wa Njombe, Serikali imekamilisha ujenzi wa mradi wa maji wa chemchemi ya Kibena uliogharimu Shilingi bilioni 1.1. Mradi huo ulihusisha ujenzi wa kidakio cha maji, ulazaji wa bomba kuu lenye urefu wa kilomita 2.2 na ufungaji wa pampu mbili za kusukuma maji zenye uwezo wa kuzalisha lita 72,000 kwa saa. Kukamilika kwa mradi huo kumeongeza uzalishaji wa maji kutoka lita 480,000 hadi lita 864,000 kwa siku na kuboresha upatikanaji wa huduma ya maji katika Hospitali ya Kibena, Chuo cha Uuguzi, maeneo ya Nyamyuya, Ofisi za Mkoa na Mgendela. Mradi huo umeongeza upatikanaji wa huduma ya maji katika Mji wa Njombe kutoka asilimia 69 mwaka 2016 hadi asilimia 87 za sasa. Katika mwaka 2019/2020, Serikali imetenga Shilingi 72 bilioni 1 kwa ajili ya kuboresha huduma ya maji katika mji huo. Katika mpango wa muda mrefu wa kuboresha huduma ya maji katika Mji wa Njombe, Serikali imepanga kutekeleza mradi wa kutoa maji kutoka Mto Hagafilo unaotarajiwa kutekelezwa kupitia fedha za mkopo wa masharti nafuu kutoka Serikali ya India. (f) Miji ya Vwawa na Mlowo 123. Mheshimiwa Spika, katika jitihada za kuhakikisha Miji ya Vwawa na Mlowo inapata huduma ya maji ya uhakika, Wizara imeendelea kutekeleza miradi ya kuboresha huduma ya majisafi kwenye miji hiyo. Kwa Mji wa Vwawa, utekelezaji wa mradi unahusisha ujenzi wa kidakio cha maji kwenye Mto Mantengu, ufungaji wa mitambo ya kutibu maji, ulazaji wa bomba kuu lenye urefu wa kilomita 1.71, ulazaji wa mtandao wa kusambaza maji wenye urefu wa kilomita 12.6 na ununuzi wa dira za maji 1,200. Hadi mwezi Aprili 2019, utekelezaji wa mradi huo unaogharimu Shilingi bilioni 1.56 umefikia asilimia 90. Kukamilika kwa mradi huo kutawanufaisha wakazi wapatao 10,171 wa Mji wa Vwawa. Kwa upande wa Mji wa Mlowo, mradi wa kuboresha huduma ya maji katika mji huo unaogharimu Shilingi milioni 586 umekamilika na wakazi wapatao 9,154 wa mji huo wanapata huduma ya maji. Katika mwaka 2019/2020, Serikali imetenga Shilingi bilioni 1 kwa ajili ya uboreshaji wa huduma ya maji katika miji hiyo. 73 4.2.4.3.Kuboresha Huduma ya Maji Katika Miji Mikuu ya Wilaya na Miji Midogo (a) Mji wa Orkesumet 124. Mheshimiwa Spika, Serikali kwa kushirikiana na Benki ya Maendeleo ya Nchi za Kiarabu (BADEA) na Mfuko wa Nchi zinazozalisha mafuta kwa Maendeleo ya Kimataifa (OPEC Fund for International Development - OFID) inatekeleza mradi wa kuboresha huduma ya majisafi katika Mji wa Orkesumet. Utekelezaji wa mradi umegawanyika katika vipande viwili ambapo kipande cha kwanza kinagharimu Shilingi bilioni 12.99 na kinahusisha ujenzi wa kidakio cha maji na mtambo wa kutibu na kusafisha maji. Utekelezaji wa kipande hicho upo katika hatua za awali na unatarajiwa kukamilika katika mwaka 2019/2020. Kipande cha pili kinachogharimu Shilingi bilioni 25.02 kinahusisha ujenzi wa matanki ya kuhifadhi maji; ulazaji wa bomba kuu na mabomba ya kusambaza maji; ujenzi wa vituo vya kuchotea maji; na miundombinu ya kunyweshea mifugo. Utekelezaji wa kipande hicho umefikia asilimia 68 na unatarajiwa kukamilika katika mwaka 2019/2020. Mradi utakapokamilika utaongeza hali ya upatikanaji wa huduma ya maji safi na salama kutoka asilimia 48 hadi asilimia 82 na kuwanufaisha wakazi wapatao 52,000 wa Mji wa Orkesument pamoja na mifugo yao. 74 (b) Mji wa Longido 125. Mheshimiwa Spika, mradi wa maji katika Mji wa Longido unalenga kuboresha huduma ya maji katika mji huo pamoja na kijiji cha Engikaret. Mradi huo umegawanyika katika vipande vinne ambapo kipande cha kwanza kinagharimu Shilingi bilioni 10.89 na kinahusisha ujenzi wa chanzo katika Mto Simba; ulazaji wa bomba kuu lenye urefu wa kilomita 63.02 kutoka Mto Simba hadi kwenye tanki la Longido Mjini; na ujenzi wa chemba nne za kupunguza msukumo wa maji. Hadi mwezi Aprili 2019, utekelezaji wa kipande hicho umekamilika. Kipande cha pili kinagharimu Shilingi bilioni 2.54 na kazi zinazotekelezwa ni pamoja na ulazaji wa bomba la kusafirisha maji kutoka Longido Mjini hadi Kijiji cha Engikaret na ujenzi wa kituo cha kusukuma maji. Hadi mwezi Aprili 2019, utekelezaji wa kipande hicho umefikia asilimia 95. 126. Mheshimiwa Spika, kazi zilizotekelezwa katika kipande cha tatu ni ujenzi wa tanki la kuhifadhi maji katika Mji wa Longido lenye ujazo wa lita 450,000, ukarabati wa matanki matatu, ukarabati wa miundombinu ya kunyweshea mifugo na ulazaji wa mabomba ya kusambaza maji katika Kijiji cha Engikaret. Kipande hicho kinagharimu Shilingi milioni 276.36 na utekelezaji wa kipande hicho umekamilika. Kipande cha nne kinahusu ulazaji wa mabomba ya kusambaza maji katika Mji wa Longido kwa gharama ya Shilingi bilioni 2.09 ambapo utekelezaji wa kipande hicho umekamilika. Kukamilika kwa mradi wa Longido kumewezesha 75 wananchi wapatao 16,712 wa Longido Mjini na wananchi wapatao 1,294 wa kijiji cha Engikaret kupata huduma ya maji safi na salama hivyo kuzuia magonjwa yanayosababishwa na ukosefu wa majisafi na salama. Aidha, Serikali itajenga mabirika ya kunyweshea mifugo katika maeneo linapopita bomba kuu linalotoa maji kutoka Mto Simba kwenda katika Mji wa Longido. Katika mwaka 2019/2020, Serikali imetenga Shilingi bilioni 2 kwa ajili ya ujenzi wa mabirika ya kunyweshea mifugo, kukamilisha kazi za kipande cha pili na kulipa hati za madai ya Wakandarasi ambazo hazijalipwa. Utekelezaji wa miradi mingine ya uboreshaji wa upatikanaji wa huduma ya maji katika miji mikuu ya wilaya na miji midogo pamoja na fedha zilizotengwa kwa ajili ya miradi ya matokeo ya haraka (quickwins) ili kuboresha huduma ya maji katika miji midogo umeainishwa kwa kina katika Kiambatisho Na. 5. 4.2.4.4.Uboreshaji wa Huduma ya Maji Katika Maeneo Yanayohudumiwa na Miradi ya Kitaifa (a) Mradi wa Maji Chalinze 127. Mheshimiwa Spika, Serikali inaendelea na utekelezaji wa awamu ya tatu ya mradi wa maji Chalinze baada ya kukamilika kwa awamu ya kwanza na ya pili. Awamu hiyo inatekelezwa na Serikali kwa kushirikiana na Serikali ya India kwa gharama ya Dola za Marekani milioni 41.3. Mradi huo unahusisha upanuzi wa kidakio cha maji kwenye 76 Mto Wami kitakachoongeza uzalishaji wa maji kutoka lita milioni 5 kwa siku hadi lita milioni 9; ujenzi wa matanki ya kuhifadhi maji katika vijiji 20; ulazaji wa bomba kuu na upanuzi wa mtandao wa mabomba ya kusambaza maji yenye urefu wa kilomita 921.7; ujenzi wa tanki lenye ujazo wa lita milioni 2 katika Mlima Mazizi; na ujenzi wa vituo 496 vya kuchotea maji katika maeneo ambayo hayakufikiwa na huduma ya maji wakati wa ujenzi wa awamu ya kwanza na ya pili ya mradi. Hadi mwezi Aprili 2019, utekelezaji wa mradi umefikia asilimia 79.5. Hata hivyo, Mkandarasi ameshindwa kuendelea na kazi hivyo, Serikali imeamua kuvunja mkataba na Mkandarasi huyo. Serikali inaendelea na taratibu za kuajiri Mkandarasi mwingine atakayekamilisha kazi zilizobaki. Kukamilika kwa mradi huo kutawanufaisha wananchi wapatao 397,384 wanaohudumiwa na mradi wa kitaifa wa maji Chalinze. Katika mwaka 2019/2020, Serikali imetenga Shilingi bilioni 4.5 kwa ajili ya kuendelea na utekelezaji wa mradi wa maji Chalinze. (b) Mradi wa Maji Mugango - Kiabakari 128. Mheshimiwa Spika, Serikali kwa kushirikiana na Benki ya Kiarabu kwa Maendeleo ya Afrika (BADEA) na Mfuko wa Maendeleo wa Saudia (Saudi Fund for Development - SFD) inatekeleza mradi wa maji wa Mugango - Kiabakari. Mradi huo unaogharimu Dola za Marekani milioni 30.69 unalenga kuboresha huduma ya maji katika maeneo ya Mugango, Kiabakari na Butiama. Hadi mwezi Aprili 2019, usanifu wa kina na uandaaji wa 77 makabrasha ya zabuni umekamilika na taratibu za kumpata Mkandarasi zinaendelea. Kazi zitakazotekelezwa ni pamoja na upanuzi wa kidakio cha maji katika Ziwa Victoria; ujenzi wa mtambo wa kusafisha na kusukuma maji; ukarabati wa mitambo ya kusukuma maji iliyopo Kiabakari; ujenzi wa matanki matatu katika maeneo ya Mugango, Kiabakari na Butiama; ulazaji wa bomba kuu kutoka Mugango kwenda Kiabakari hadi Butiama lenye urefu wa kilomita 32; na ulazaji wa mabomba ya kusambaza maji Butiama na Bisarye. Mradi utakapokamilika utawanufaisha wananchi wapatao 80,000 waliopo katika eneo la mradi pamoja na vijiji vilivyopo ndani ya kilomita 12 kutoka eneo la bomba kuu. Katika mwaka 2019/2020, Serikali imetenga Shilingi bilioni 8.5 kwa ajili ya ujenzi wa mradi huo. (c) Mradi wa Maji Maswa 129. Mheshimiwa Spika, mradi wa kuboresha huduma ya maji katika Mji wa Maswa unaogharimu Shilingi bilioni 3.35 unaendelea kutekelezwa kwa kujenga mtambo wa kusafisha na kutibu maji katika Bwawa la New Sola. Hadi mwezi Aprili 2019, ujenzi wa mradi huo umefikia asilimia 90. Kukamilika kwa mradi huo kutaongeza uzalishaji wa maji kutoka lita milioni 5.9 hadi lita milioni 10.37 na hivyo, kuwahakikishia wananchi kupata huduma ya maji safi na salama katika Mji wa Maswa na vijiji vya Zanzui, Malita, Bayubi, Dodoma, Hinduki, Mwasita, Mwabayanda, Ng’wigwa, Iyogelo, Mwadila na Mwabujiku. 78 (d) Mradi wa Maji Wanging’ombe 130. Mheshimiwa Spika, katika mwaka 2018/2019, Wizara imeendelea kutekeleza mradi wa kuboresha hali ya upatikanaji wa huduma ya maji kwenye maeneo yanayohudumiwa na mradi wa kitaifa wa maji Wanging’ombe kwa gharama ya Shilingi bilioni 1.93. Hadi mwezi Aprili 2019, ukarabati wa matanki 44 ya kuhifadhi maji na mabirika 59 ya kunyweshea mifugo umekamilika na kazi inayoendelea ni ukarabati wa chanzo cha Mbukwa. Kwa ujumla ukarabati wa mradi umefikia asilimia 85.Kukamilika kwa ukarabati huo kutapunguza upotevu wa maji kutoka asilimia 76 za mwaka 2016 hadi asilimia 61 mwaka 2019. Katika mwaka 2019/2020, Serikali imetenga Shilingi bilioni 1 kwa ajili ya kuboresha hali ya upatikanaji wa huduma ya maji katika maeneo ya mradi huo. (e) Mradi wa Maji Masasi - Nachingwea 131. Mheshimiwa Spika, katika mwaka 2018/2019, Wizara imekamilisha kazi ya upanuzi wa mtandao wa kusambaza maji katika baadhi ya maeneo yanayohudumiwa na mradi wa kitaifa wa maji Masasi – Nachingwea ambazo zimegharimu Shilingi milioni 870.74. Kukamilika kwa kazi hizo kumewanufaisha wananchi wapatao 24,077 wa vijiji vya Mtepeche, Magereza, Mailisita, Mkotokuyana na Naipanga vilivyopo Wilayani Nachingwea; vijiji vya Chiyapi, Nandanga, Ipingo, Lucheregwa, Mbecha na Litama vilivyopo Wilayani Ruangwa; na Kijiji cha Chikunja kilichopo katika Halmashauri ya Mji wa Masasi. 79 Aidha, katika kuwapatia huduma ya majisafi na salama wakazi wa Masasi na Nachingwea, Serikali itajenga mtambo wa kutibu na kusafisha maji katika chemchemi ya Mbwinji ambapo Mtaalam Mshauri wa kufanya usanifu amepatikana na anatarajiwa kukamilisha kazi hiyo mwezi Juni 2019. Katika mwaka 2019/2020, Serikali imetenga Shilingi bilioni 1.5 kwa ajili ya kuendelea kuboresha huduma ya maji kwenye maeneo yanayohudumiwa na mradi huo. 4.2.4.5.Kuboresha Huduma ya Majisafi na Usafi wa Mazingira Katika Jiji la Dar es Salaam na Miji ya Kibaha na Bagamoyo 132. Mheshimiwa Spika, Wizara inatekeleza miradi ya kuboresha huduma ya majisafi na usafi wa mazingira katika Jiji la Dar es Salaam pamoja na Miji ya Kibaha na Bagamoyo. Miradi inayotekeleza na iliyopangwa kutekelezwa ni kama ifuatavyo:- (a) Mradi wa Visima Virefu vya Kimbiji na Mpera 133. Mheshimiwa Spika, Serikali inaendelea kutekeleza mradi wa maji wa visima vya Kimbiji na Mpera unaohusisha uchimbaji wa visima virefu 20 kwa gharama ya Shilingi bilioni 18 na hadi mwezi Aprili 2019, visima 19 vimechimbwa. Kukamilika kwa mradi wa visima vya Mpera kutawanufaisha wakazi wa maeneo ya Gongo la Mboto, Chanika, Luzando, Pugu, Mpera, Chamazi, Kitunda, Ukonga, Kinyerezi na Uwanja wa Ndege; na visima vya Kimbiji 80 vitawanufaisha wakazi wa maeneo ya Temeke, Kisarawe, Kibada, Kimbiji, Kigamboni, Tuangoma, Mkuranga, Kongowe, Mbagala, Kurasini, Mtoni, Tandika, Keko na Chang’ombe. Katika mwaka 2019/2020, Serikali imetenga Shilingi bilioni 3 kwa ajili ya kuanza uendelezaji wa miundombinu ya kusambaza maji kwa visima vitano vya Kimbiji ambapo zabuni kwa ajili ya uendelezaji wa visima hivyo imetangazwa. Serikali inaendea kutafuta fedha kwa ajili ya kukamilisha uendelezaji wa miundombinu ya kusambaza maji kwa mradi huo. (b) Ukarabati na Upanuzi wa Mfumo wa Kusambaza Majisafi 134. Mheshimiwa Spika, Serikali imekamilisha mradi wa ukarabati na upanuzi wa mfumo wa kusambaza majisafi katika maeneo ya Tegeta hadi Mpiji, Mpiji hadi Bagamoyo na Mbezi hadi Kiluvya kwa fedha za mkopo kiasi cha Dola za Marekani milioni 32.93 kutoka Serikali ya India. Kazi zilizotekelezwa ni pamoja na ulazaji wa mabomba ya kusambaza maji yenye urefu wa kilomita 511.6; ujenzi wa tanki la kuhifadhi maji lenye ujazo wa lita milioni 5 katika eneo la Salasala; na ujenzi wa matanki manne yenye ujazo wa lita milioni 6 kila moja katika maeneo ya Changanyikeni, Wazo, Bunju na Bagamoyo. Mradi huo unawanufaisha wakazi wa Mji wa Bagamoyo na vitongoji vyake, eneo la uwekezaji la Bagamoyo (EPZ), Mpiji, Bunju, Mabwepande, Boko, Mbweni, Tegeta, Ununio, Wazo, Madale, Mivumoni, Salasala, Kinzudi, Matosa, Mbezi Juu, Goba, Changanyikeni, Makongo, Kiluvya, 81 Kibamba, Mbezi, Msakuzi, Makabe, Malamba Mawili na Msigani. 135. Mheshimiwa Spika, Serikali imepata Dola za Marekani milioni 86 kutoka Benki ya Dunia; kati ya fedha hizo, Dola za Marekani milioni 56 ni kwa ajili ya ujenzi wa matanki na kupanua mtandao wa kusambaza maji wenye urefu wa kilomita 1,440 na kuunganisha wateja 64,000 katika maeneo yote ya mradi, Dola za Marekani milioni 20 ni kwa ajili ya mradi wa kupunguza upotevu wa maji katika Jiji la Dar es Salaam na Dola za marekani milioni 10 ni kwa ajili ya ununuzi wa dira za maji 50,000 na vifaa vya uboreshaji wa huduma ya maji. Hadi mwezi Aprili 2019, Mkandarasi wa mradi huo amepatikana na ujenzi wa mradi huo unatarajiwa kuanza katika mwaka 2019/2020. (c) Ujenzi wa Bwawa la Kidunda 136. Mheshimiwa Spika, Serikali inaendelea kutafuta fedha za ujenzi wa bwawa la Kidunda unaotarajia kugharimu Dola za Marekani milioni 215. Lengo la mradi huo ni kuhakikisha maji katika Mto Ruvu ambao ni chanzo kikubwa cha maji kwa Jiji la Dar es Salaam na Miji ya Kibaha na Bagamoyo yanapatikana katika kipindi chote cha mwaka. Kazi ya usanifu wa bwawa pamoja na ulipaji wa fidia kwa wakazi watakaopisha ujenzi wa bwawa hilo imekamilika. Mradi utajumuisha ujenzi wa bwawa lenye mita za ujazo milioni 190 kwa ajili ya kuhifadhi maji yatakayowezesha mitambo ya Ruvu Juu na Ruvu Chini kupata maji ya kutosha katika 82 kipindi chote cha mwaka; ujenzi wa kituo cha kufua umeme Megawati 20; ujenzi wa njia ya msongo mkubwa wa umeme kutoka Kidunda hadi Chalinze; na ujenzi wa barabara yenye urefu wa kilomita 76 kutoka Ngerengere hadi Kidunda. Ujenzi wa mradi utaanza baada ya fedha kupatikana. (d) Kuboresha Miundombinu ya Uondoaji Majitaka 137. Mheshimiwa Spika, Serikali itaboresha huduma ya usafi wa mazingira katika Jiji la Dar es Salaam kwa kutekeleza miradi ya uondoaji majitaka. Miradi hiyo itawezesha kufikia lengo la kuongeza wastani wa upatikanaji wa huduma ya uondoaji majitaka kutoka asilimia 10 hadi asilimia 30 ifikapo mwaka 2020. Miradi hiyo inatarajiwa kujengwa katika maeneo matatu ya Jangwani, Kurasini na Mbezi Beach kama inavyoelezwa hapa chini: - (i) Eneo la Jangwani 138. Mheshimiwa Spika, Serikali itatekeleza mradi wa kuboresha huduma ya uondoaji majitaka kwa kushirikiana na Serikali ya Korea Kusini utakaogharimu Dola za Marekani milioni 90.09. Hadi mwezi Aprili 2019, Mtaalam Mshauri atakayesimamia mradi huo amepatikana na ameanza kazi ya mapitio ya usanifu wa kina na kuandaa makabrasha ya zabuni. Mradi huo utahusisha ujenzi wa mfumo wa majitaka wa mabomba yenye urefu wa kilomita 376 kutoka maeneo ya katikati ya Jiji, Ubungo, Kinondoni, 83 Magomeni, Mwananyamala, Msasani na Ilala hadi kwenye mtambo wa kusafisha majitaka utakaojengwa eneo la Jangwani. Mtambo huo utakuwa na uwezo wa kusafisha lita milioni 200 za majitaka kwa siku. Vilevile, ujenzi wa mradi utahusisha kubadili mwelekeo wa bomba linalomwaga majitaka baharini na kuyapeleka kwenye mtambo wa Jangwani. Ujenzi wa mradi unatarajiwa kuanza katika mwaka 2019/2020 na Serikali imetenga Shilingi bilioni 10 kwa ajili ya utekelezaji wa mradi huo. (ii) Eneo la Kurasini 139. Mheshimiwa Spika, Serikali kwa kushirikiana na Shirika la Maendeleo la Ufaransa itatekeleza mradi wa kuboresha huduma ya uondoaji majitaka katika eneo la Kurasini utakaogharimu Dola za Marekani milioni 100 ambapo majadiliano ya mkataba wa kifedha yanaendelea. Mradi utahusisha ujenzi wa mtambo wenye uwezo wa kusafisha majitaka lita milioni 11 kwa siku na ujenzi wa mfumo wa mabomba ya majitaka yenye urefu wa kilomita 90 katika maeneo ya Keko, Chang’ombe, Kurasini, Temeke na Uwanja wa Taifa. Hadi mwezi Aprili 2019, Serikali imekamilisha ulipaji wa fidia kwa wakazi watakaopisha upanuzi wa eneo la mradi na taratibu za kumpata Mtaalam Mshauri atakayefanya upembuzi yakinifu wa mradi zinaendelea. 84 (iii)Eneo la Mbezi Beach 140. Mheshimiwa Spika, mradi wa kuboresha huduma ya uondoaji majitaka katika maeneo ya Mbezi Beach, Kawe na Kilongawima utakaogharimu Dola za Marekani milioni 65 utatekelezwa na Serikali kwa kushirikiana na Benki ya Dunia. Mradi huo utahusisha ujenzi wa mtambo mpya utakaojengwa eneo la Mbezi Beach utakaokuwa na uwezo wa kusafisha lita milioni 16 kwa siku pamoja na ujenzi wa mfumo wa mabomba ya majitaka yenye urefu wa kilomita 97. Hadi mwezi Aprili 2019, Mtaalam Mshauri atakayesimamia mradi na kufanya mapitio ya usanifu wa kina na kuandaa makabrasha ya zabuni amepatikana. Katika mwaka 2019/2020, Serikali imetenga Shilingi bilioni 11 kwa ajili ya utekelezaji wa mradi huo. 4.2.4.6.Miradi ya Majisafi na Usafi wa Mazingira Katika Jiji la Dodoma 141. Mheshimiwa Spika, Serikali inaendelea kutekeleza miradi ya uboreshaji wa huduma ya majisafi na usafi wa mazingira katika Jiji la Dodoma ili kuendana na uhitaji mkubwa wa maji uliopo kwa sasa. Miradi inayotekelezwa ni kama ifuatavyo:- (a) Ujenzi wa Mradi wa Maji Katika Mji Mpya wa Serikali – Ihumwa, Dodoma 142. Mheshimiwa Spika, Serikali inatekeleza mradi wa maji katika Mji Mpya wa Serikali uliopo eneo la Ihumwa. Utekelezaji wa mradi huo umegawanyika 85 katika awamu mbili. Awamu ya kwanza iliyogharimu Shilingi bilioni 3.6 imekamilika na ilihusisha kazi za upimaji wa maji chini ya ardhi, ujenzi wa tanki la kukusanya maji lenye ujazo wa lita 200,000; tanki la kuhifadhi maji lenye ujazo wa lita milioni 1; uchimbaji wa visima saba, ulazaji wa bomba kuu lenye urefu wa kilomita 4.5 kutoka kwenye tanki la kukusanya maji hadi kwenye tanki la kuhifadhi maji; ununuzi wa pampu nane; ujenzi wa nyumba za mitambo; kufunga transfoma pamoja na kupeleka umeme kwenye visima. 143. Mheshimiwa Spika, awamu ya pili ya mradi inayogharimu Shilingi milioni 508 inahusisha ulazaji wa mabomba ya kusambaza maji yenye urefu wa kilomita 11.2 na ujenzi wa chemba 27 za maji. Hadi mwezi Aprili 2019, utekelezaji wa awamu hiyo umefikia asilimia 80. Mradi huo utawezesha upatikanaji wa huduma ya maji ya uhakika katika Mji wa Serikali hususan katika maeneo yote ya majengo ya Wizara mbalimbali za Serikali. (b) Miradi ya Kusambaza Maji Kwenye Maeneo Yasiyo na Huduma 144. Mheshimiwa Spika, Mamlaka ya Majisafi na Usafi wa Mazingira Dodoma inaendelea na taratibu za kupata mkopo wa Shilingi bilioni 1.5 kupitia utaratibu wa Mfuko wa Investment Financing Facilities – Output Based Aid (IFF-OBA) unaofadhiliwa na Benki ya Maendeleo ya Ujerumani (KfW). Fedha hizo zitatumika kwa ajili ya utekelezaji wa mradi wa kusambaza maji kwenye maeneo 86 yasiyo na huduma ya Chidachi, Ndachi, Nzuguni, Njedengwa/Medeli, Kizota na Mwangaza. Utekelezaji wa mradi huo unatarajiwa kuanza mara baada ya kupata fedha hizo za mkopo. (c) Mradi wa Bwawa la Farkwa 145. Mheshimiwa Spika, Serikali imeweka mkakati wa muda mrefu wa kuwapatia huduma ya maji ya uhakika wakazi wa Mji wa Dodoma kwa kujenga bwawa la Farkwa katika Wilaya ya Chemba. Bwawa hilo litakuwa chanzo kikuu cha maji kwa Mji wa Dodoma na litaongeza uzalishaji wa maji kwa zaidi ya ujazo wa lita milioni 120 kwa siku, kiasi ambacho kitatosheleza mahitaji ya maji ya watu zaidi ya milioni 1 wa Mji huo. Hadi mwezi Aprili 2019, tathmini ya fidia kwa wananchi watakaopisha ujenzi wa mradi imekamilika. (d) Mradi wa Uboreshaji wa Huduma za Majisafi na Uondoaji Majitaka Katika Jiji la Dodoma na Chamwino 146. Mheshimiwa Spika, Serikali imeajiri Mtaalamu Mshauri anayefanya upembuzi yakinifu, tathmini ya athari za kimazingira na kijamii na usanifu wa kina wa mradi wa kuboresha huduma za majisafi na usafi wa mazingira Jijini Dodoma na Chamwino. Pamoja na kazi hizo, Mtaalam huyo atafanya kazi ya kutafuta vyanzo vingine vya maji kwenye maeneo ya pembezoni mwa Jiji la Dodoma. Lengo ni kutambua mahitaji halisi ya majisafi na huduma ya uondoaji wa 87 majitaka. Kwa sasa Mtaalam huyo anaendelea na kazi hiyo inayotarajiwa kukamilika mwezi Mei, 2019. (e) Ujenzi na Ukarabati wa Miundombinu ya Uondoaji Majitaka 147. Mheshimiwa Spika, Serikali imepanga kuboresha huduma za uondoaji majitaka katika Jiji la Dodoma kwa kujenga miundombinu ya uondoaji wa majitaka kwa gharama ya Dola za Marekani milioni 56. Hadi mwezi Aprili 2019, eneo kwa ajili ya kujenga mabwawa ya kusafisha majitaka limepatikana katika eneo la Nzuguni. Aidha, mitandao ya kukusanya majitaka itajengwa kwenye maeneo ya Area A, Chadulu, Chinangali, Kikuyu, Makole, Ipagala, Urban Renewal East and West, Viwandani, Mlimani, Medeli, Ilazo, Kisasa, NCC na Nkuhungu. Vilevile, ukarabati wa mtandao wa majitaka utafanyika kwenye maeneo ya Area C na Area D. Katika mwaka 2019/2020, Serikali inaendelea kutafuta fedha kwa ajili ya kutekeleza mradi huo. 4.2.4.7.Miradi ya Maji Mijini Inayotarajiwa Kutekelezwa Katika Maeneo Mbalimbali (a) Mradi wa Kutoa Maji Mto Malagarasi Kwenda Miji ya Urambo, Kaliua na Nguruka 148. Mheshimiwa Spika, mpango wa awali ulikuwa ni kuchukua maji kutoka Mto Malagalasi kupeleka katika miji ya Urambo na Kaliua. Hata hivyo, kutokana na gharama kubwa za kutekeleza mpango 88 huo, Serikali imepanga kutekeleza mradi wa kutoa maji kutoka Mji wa Tabora ambao utapata maji kutoka bomba kuu la KASHWASA na kupeleka katika miji hiyo. Mradi huo utatekelezwa kwa fedha za mkopo wa masharti nafuu kutoka Serikali ya India. Mradi utakapokamilika utahudumia wakazi 607,086 wa miji hiyo. (b) Mradi wa Maji Katika Miji ya Nyashimo, Bariadi, Lagangabilili, Maswa na Mwanhuzi 149. Mheshimiwa Spika, Serikali kwa kushirikiana Benki ya Maendeleo ya Ujerumani (KfW) pamoja na Green Climate Fund (GCF) itatekeleza mradi wa kutoa maji kutoka Ziwa Victoria kupeleka katika Miji ya Nyashimo, Bariadi, Lagangabilili, Maswa na Mwanhuzi. Mradi huo utatekelezwa kwa awamu mbili. Awamu ya kwanza ya mradi inatarajiwa kugharimu Euro milioni 127.7, ambapo Euro milioni 25 zitatolewa na KfW na Euro milioni 102.7 zitatolewa na Green Climate Fund (GCF). Awamu hiyo itahusisha miji ya Nyashimo, Bariadi, Lagangabilili pamoja na vijiji 253 vilivyopo ndani ya kilomita 12 kutoka bomba kuu. Awamu ya pili ya mradi huo itahusisha miji ya Mwanhuzi na Maswa ambapo Serikali inaendelea kutafuta fedha kwa ajili ya utekelezaji wa awamu hiyo. Aidha, Mtaalam Mshauri anaendelea na kazi ya usanifu wa kina wa mradi na anatarajia kukamilisha kazi hiyo mwezi Aprili, 2019. Mradi unatarajiwa kuwanufaisha wakazi wapatao 834,204 katika maeneo utakapotekelezwa mradi huo. Katika mwaka 2019/2020, Serikali 89 imetenga Shilingi bilioni 19.51 kwa ajili ya utekelezaji wa mradi huo. (c) Mradi wa Maji katika Mji wa Morogoro 150. Mheshimiwa Spika, katika kukabiliana na upungufu wa maji katika Manispaa ya Morogoro, Serikali kwa kushirikana na Shirika la Maendeleo la Ufaransa (AFD) itatekeleza mradi wa kuboresha huduma ya majisafi na usafi wa mazingira kwa gharama ya Euro milioni 70. Lengo la mradi ni kuongeza urefu wa tuta la Bwawa la Mindu kwa mita 2.5 ili kuongeza ujazo wa maji kutoka lita bilioni 12 hadi lita bilioni 20 pamoja na ujenzi wa miundombinu ya majitaka. Hadi mwezi Aprili 2019, Mtaalam Mshauri anaendelea na kazi ya usanifu na Tathmini ya Athari za Kimazingira na Kijamii. Vilevile, taratibu za kumpata Mtaalam Mshauri atakayeandaa Mpango Kabambe wa Hali ya Rasilimali za Maji (Water Resource Master Plan) katika Manispaa ya Morogoro pamoja na kuijengea uwezo Mamlaka zinaendelea. (d) Mradi wa Maji katika Miji ya Mtwara na Babati 151. Mheshimiwa Spika, Serikali kwa kushirikiana na Serikali ya Ujerumani na Umoja wa Ulaya itatekeleza mradi wa kuboresha upatikanaji wa huduma ya majisafi na usafi wa mazingira katika Miji ya Mtwara na Babati kwa gharama ya Euro milioni 18.9. Hadi mwezi Aprili 2019, Mtaalam Mshauri anaendelea na usanifu wa kina wa mradi na ujenzi 90 wa mradi utaanza baada ya kukamilika kwa usanifu huo. (e) Miradi ya Usafi wa Mazingira katika Miji ya Musoma na Bukoba 152. Mheshimiwa Spika, Serikali kwa kushirikiana na Shirika la Maendeleo la Ufaransa (French Development Agency - AFD) itatekeleza miradi ya usafi wa mazingira katika Manispaa ya Musoma na Bukoba ambayo itagharimu Shilingi bilioni 24.87. Kwa upande wa Manispaa ya Musoma, Mkandarasi amepatikana na kazi zitakazotekelezwa ni pamoja na ujenzi wa mtandao wa majitaka wenye urefu wa kilomita 50, ufungaji wa pampu nne za kusukuma majitaka, ujenzi wa vyoo 58 katika shule na vyoo tisa katika maeneo ya jamii. Mradi huo ukikamilika utakuwa na uwezo wa kuunganisha wateja 1,200 na kuwanufaisha wakazi wapatao 200,000 ifikapo mwaka 2025. Katika Manispaa ya Bukoba taratibu za kuajiri Mtaalam Mshauri atakayefanya usanifu pamoja na usimamizi wa ujenzi zinaendelea. (f) Mradi wa Maji katika Miji 29 153. Mheshimiwa Spika, Serikali kwa kushirikiana na Serikali ya India, itatekeleza miradi ya uboreshaji wa huduma ya maji katika miji 29 ikiwemo Zanzibar. Gharama za utekelezaji wa miradi hiyo ni Dola za Marekani milioni 500. Taratibu za kupata Wataalamu Washauri watakaofanya usanifu na uandaaji wa makabrasha ya zabuni zinaendelea. Ujenzi wa miradi katika miji hiyo unatarajiwa kuanza 91 katika mwaka wa fedha 2019/2020. Kiambatisho Na. 6 kinaonesha miji itakayonufaika na fedha hizo. 4.2.4.8. Kuzijengea Uwezo Mamlaka za Maji Mijini 154. Mheshimiwa Spika, Serikali imekamilisha ujenzi wa ofisi ya Mamlaka ya Majisafi na Usafi wa Mazingira katika Mji wa Mpanda na ujenzi wa ofisi ya Mamlaka ya Maji Geita umefikia asilimia 92. Aidha, ujenzi wa ofisi unaendelea katika Mamlaka ya Jiji la Arusha ambao umefikia asilimia 5 pamoja na miji ya Tabora (asilimia 40), Igunga (asilimia 96), Nzega (asilimia 62) na KASHWASA ujenzi umefikia asilimia 79. Kukamilika kwa ofisi hizo kutaziwezesha Mamlaka za Maji kuweza kutoa huduma kwa wananchi kwa ufanisi. Aidha, Wizara kwa kushirikiana na wadau wa maendeleo imeendelea kutoa mafunzo kwa watumishi wa Mamlaka za Majisafi na Usafi wa Mazingira ili kuongezea ujuzi katika utendaji kazi. 4.2.4.9.Mpango wa Utekelezaji wa Miradi ya Maji Mijini 155. Mheshimiwa Spika, katika mwaka 2019/2020, Wizara itaendelea kukamilisha miradi ya maji mijini inayoendelea kutekelezwa katika maeneo mbalimbali nchini. Jumla ya Shilingi bilioni 248.42 zimepangwa kwa ajili ya kutekeleza miradi hiyo ambapo fedha za ndani ni Shilingi bilioni 100.42 na fedha za nje ni Shilingi bilioni 148.00. Mchanganuo wa fedha za maendeleo zilizotengwa katika mwaka 2019/2020 92 kwa ajili ya kutekeleza miradi ya maji mijini umeoneshwa kwenye Kiambatisho Na. 7. 4.2.5. Utekelezaji wa Majukumu Katika Taasisi Zilizo Chini ya Wizara 4.2.5.1. Mfuko wa Taifa wa Maji 156. Mheshimiwa Spika, Mfuko wa Taifa wa Maji ni Taasisi yenye jukumu la kutafuta vyanzo vya mapato ya Mfuko, kukusanya mapato, kutoa fedha kwa ajili ya kutekeleza miradi ya maji na kufuatilia matumizi yake. Lengo la Mfuko ni kuwekeza kwenye miradi ya huduma za maji na usimamizi wa maeneo ya vyanzo na vidaka maji, kipaumbele ikiwa ni kwenye maeneo yenye uhaba mkubwa wa huduma ya maji hususan maeneo ya vijijini. 157. Mheshimiwa Spika, Sheria ya Huduma za Maji na Usafi wa Mazingira Na. 12 ya mwaka 2009, imeainisha vyanzo vya mapato ya Mfuko ambavyo ni fedha zitakazoidhinishwa na Bunge, misaada pamoja na fedha nyingine zitakazolipwa kwenye Mfuko kwa mujibu wa Sheria nyingine. Hadi mwezi Aprili 2019, Mfuko wa Maji umepata kiasi cha Shilingi bilioni 93.66 sawa na asilimia 59.1 ya makadirio ya mapato ya mwaka wa fedha 2018/2019. Kati ya fedha hizo, Shilingi bilioni 91.52 sawa na asilimia 98 zilipelekwa kwa watekelezaji wa miradi ya maji kwenye maeneo mbalimbali nchini. Kati ya fedha zilizopelekwa kwa watekelezaji, Shilingi bilioni 47.77 sawa na asilimia 52 zilitumwa kwenye Halmashauri 120 kwa ajili ya kutekeleza miradi ya 93 maji vijijini; Shilingi bilioni 24.05 sawa na asilimia 26 zilitumwa kwenye Mamlaka 30 za Majisafi na Usafi wa Mazingira kwa ajili kutekeleza miradi ya kuboresha huduma ya upatikanaji wa maji katika maeneo ya pembezoni mwa miji pamoja na miji midogo kwenye mikoa husika; Shilingi bilioni 17.84 sawa na asilimia 19 zilitumwa kwenye miradi inayosimamiwa moja kwa moja na Wizara; na Shilingi bilioni 1.86 sawa na asilimia 2 alilipwa DDCA kwa ajili ya mikataba ya uchimbaji visima na ujenzi wa mabwawa hususan kwenye maeneo ya vijijini. Mchanganuo wa fedha za Mfuko wa Maji zilizotumwa kwa Watekelezaji mbalimbali umeoneshwa kwenye Kiambatisho Na. 8. 4.2.5.2.Wakala wa Uchimbaji Visima na Ujenzi wa Mabwawa (DDCA) 158. Mheshimiwa Spika, katika mwaka 2018/2019, Wizara kupitia Wakala wa Uchimbaji Visima na Ujenzi wa Mabwawa (Drilling and Dam Construction Agency - DDCA) iliendelea kutekeleza majukumu ya kuchimba visima, kujenga mabwawa, kufanya utafiti wa maji chini ya ardhi na kuchunguza ubora wa udongo kwa ajili ya shughuli za ujenzi nchini. Hadi mwezi Aprili 2019, DDCA imefanya uchunguzi wa maji chini ya ardhi kwenye maeneo 195 kwa ajili ya uchimbaji wa visima, ukarabati wa visima 21 na kufunga pampu saba za mkono na umeme. Vilevile, Wakala huo umeendelea kutekeleza mikataba ya kuchimba visima virefu 102 katika maeneo mbalimbali nchini. 94 159. Mheshimiwa Spika, katika mwaka 2018/2019, Wakala umekamilisha mikataba ya ujenzi wa mabwawa ya ujazo wa kati ya Mwamapalala na Nhobola yaliyopo Wilayani Itilima Mkoani Simiyu. Vilevile, mkataba wa ujenzi wa bwawa la Mbangala lililopo Wilaya ya Songwe Mkoani Songwe unaendelea na utekelezaji wake umefikia asilimia 35. Aidha, uchunguzi wa udongo katika maeneo matatu, kujenga mfumo wa kusambaza maji katika maeneo mawili na kupima ubora wa mabomba ya kusambaza maji katika miradi mitano umefanyika. Vilevile, Wakala umeendelea kutoa ushauri wa kitaalamu katika usanifu wa mabwawa matano ya Namasogo, Mkangaula, Chilunda, Nangomba na Maratani yatakayojengwa katika Wilaya ya Nanyumbu Mkoani Mtwara. 160. Mheshimiwa Spika, katika mwaka 2019/2020, Wakala umepanga kufanya utafiti wa maji chini ya ardhi kwenye maeneo 400, kuchimba visima 400, kukarabati visima 50, kufunga pampu za maji 55, kujenga bwawa moja la ujazo wa kati, kujenga bwawa moja dogo, kukarabati mabwawa ya ujazo wa kati manne, kujenga mifumo ya kusambaza maji kwenye maeneo manne na kufanya uchunguzi wa udongo kwa ajili ya shughuli za ujenzi katika maeneo 35. 95 4.2.5.3.Mamlaka ya Udhibiti wa Huduma za Maji na Nishati (EWURA) 161. Mheshimiwa Spika, Wizara inaendelea kuisimamia EWURA ili iweze kutekeleza majukumu yake ya udhibiti katika sekta za maji na nishati. Majukumu hayo ni pamoja na kutoa leseni, kusimamia utekelezaji wa masharti ya leseni, kudhibiti ubora na ufanisi wa utoaji huduma, kutathmini na kupitisha bei za huduma na kutatua migogoro baina ya watoa huduma na wateja wao. 162. Mheshimiwa Spika, kwa upande wa sekta ya maji, EWURA imeendelea na udhibiti wa huduma ya upatikanaji wa majisafi na usafi wa mazingira katika Mamlaka za Majisafi na Usafi wa Mazingira nchini. Hadi mwezi Aprili 2019, EWURA ilitoa leseni mbili za kutoa huduma ya majisafi na majitaka kwa Mamlaka za Majisafi na Usafi wa Mazingira za Miji ya Vwawa-Mlowo na Karatu. Vilevile, EWURA ilitathmini na kuidhinisha bei mpya za huduma ya maji kwa Mamlaka za Majisafi na Usafi wa Mazingira 26. Aidha, EWURA ilipitisha Mipango-Biashara kwa Mamlaka za Majisafi na Usafi wa Mazingira 15 na kuidhinisha mikataba mitano ya huduma kwa mteja. Pia, EWURA imetoa taarifa za utendaji wa Mamlaka za Majisafi na Usafi wa Mazingira kwa mwaka 2017/18, ambazo zinatoa mwelekeo wa mamlaka za maji nchini na kuweza kusaidia Wizara pamoja na wadau wa sekta ya maji katika kuandaa na kutekeleza mipango mbalimbali ya kuimarisha na kuboresha huduma za majisafi na usafi wa mazingira. 96 163. Mheshimiwa Spika, katika kuhakikisha Mamlaka hizo zinaendelea kutoa huduma ya maji iliyo bora na endelevu, EWURA ilikagua miundombinu inayotoa huduma ya majisafi na majitaka katika Mamlaka 57 na kuzishauri kuhusu taratibu bora za uendeshaji, matengenezo, ukarabati na uboreshaji wa miundombinu kwa huduma endelevu. Vilevile, EWURA ilifanya uhakiki wa ubora wa majisafi katika Mamlaka 48 na uhakiki wa ubora wa majitaka yanayotoka katika mabwawa ya kusafisha majitaka katika Mamlaka saba ili kujiridhisha kama majitaka hayo yanakidhi viwango vya ubora unaokubalika kurudishwa kwenye mazingira. Matokeo ya ukaguzi huo yanaisaidia EWURA kutoa maelekezo na ushauri kwa mamlaka husika katika kuboresha huduma na kutunza mazingira. 164. Mheshimiwa Spika, katika mwaka 2019/2020 EWURA itaendeleza ushirikiano wa karibu kwa kupokea na kutekeleza miongozo inayotolewa na Wizara zinazosimamia sekta za maji na nishati kulingana na Sheria, Kanuni na Taratibu zilizopo. 4.2.5.4. Chuo cha Maji 165. Mheshimiwa Spika, Chuo cha Maji ni Wakala unaosimamiwa na Bodi ya Ushauri ya Wizara ya Maji. Chuo hicho kimeendelea kutekeleza majukumu yake ya kuandaa wataalam, kufanya utafiti na kutoa ushauri wa kitaalam unaohitajika katika sekta za maji na umwagiliaji. Utekelezaji wa majukumu hayo unazingatia Sera na miongozo ya Wizara pamoja na 97 Baraza la Taifa la Vyuo vya Ufundi (NACTE). Mafunzo yanayotolewa na Chuo katika ngazi ya Stashahada ni Uhandisi wa Maji na Usafi wa Mazingira (Water Supply and Sanitation Engineering), Haidrolojia na Hali ya Hewa (Hydrology and Meteorology), Haidrojiolojia na Uchimbaji wa Visima (Hydrogeology and Water Well Drilling), Uhandisi wa Umwagiliaji (Irrigation Engineering), pamoja na Teknolojia ya Maabara na Ubora wa Maji (Water Quality Laboratory Technology). Katika ngazi ya Shahada, Chuo kinatoa fani ya Uhandisi wa Rasilimali za Maji na Umwagiliaji (Bachelor of Engineering in Water Resources and Irrigation Engineering). Vilevile, Chuo kinatoa mafunzo ya muda mfupi kulingana na mahitaji ya wadau wa sekta za maji na umwagiliaji. 166. Mheshimiwa Spika, katika mwaka 2018/2019, jumla ya wanafunzi 652 walidahiliwa na kati ya hao, wanafunzi 495 ni wa stashahada (water technicians) na wanafunzi 157 ni wa shahada ya kwanza ya Uhandisi wa Rasilimali za Maji na Umwagiliaji (Bachelor in Water Resources and Irrigation Engineering). Udahili huo umeongeza idadi ya wanafunzi kutoka 2,027 mwaka 2017/2018 hadi 2,151 mwaka 2018/2019. Kati ya hao, wanafunzi 1,543 ni wa ngazi ya Stashahada na wanafunzi 608 ni wa ngazi ya Shahada ya kwanza. Vilevile, Mfuko wa Mafundi Sanifu (Water Technicians Fund) ulifadhili jumla ya wanafunzi 79 na kati yao wanafunzi 40 ni wanafunzi wa kike. Hii imewezesha kuongeza udahili wa wanafunzi wa kike Chuoni kutoka 547 mwaka 2017/2018 hadi 635 mwaka 98 2018/2019 sawa na asilimia 29 ya wanafunzi wote. Aidha, jumla ya wanafunzi 309 walihitimu mafunzo yao na kati yao, wanafunzi 98 ni wa Shahada na 211 wa Stashahada. 167. Mheshimiwa Spika, ili kuboresha mazingira ya utoaji mafunzo kwa wanafunzi, Chuo kimeingia mkataba kwa ajili ya ujenzi wa zahanati ya Chuo pamoja na ununuzi wa vifaa vya maabara ya Hydraulics. Aidha, katika kuhakikisha Chuo kinatoa taaluma bora, kimepanga kuwaendeleza watumishi kimasomo ambapo jumla ya watumishi 17 wanaendelea na mafunzo ya muda mrefu. Kati ya hao watumishi 16 wako katika mafunzo ya Shahada ya Uzamivu (PhD) na mtumishi mmoja ni wa shahada ya pili (Masters). 168. Mheshimiwa Spika, katika mwaka 2019/2020, Chuo kimepanga kudahili wanafunzi 1,200. Vilevile, Chuo kitaendelea kuboresha mazingira ya kazi na ya kutoa mafunzo kwa kufanya ukarabati wa majengo, ikiwemo zilizokuwa ofisi za Wizara ya Maji – Ubungo, madarasa, karakana za mafunzo na mifumo ya majisafi na majitaka. Aidha, Chuo kitaongeza vifaa vya kufundishia katika maabara, kununua vitabu mbalimbali vya rejea pamoja na kuwapatia watumishi mafunzo ya muda mrefu na ya muda mfupi ili kuwajengea uwezo. 99 4.2.6. Masuala Mtambuka 4.2.6.1. Sheria 169. Mheshimiwa Spika, utekelezaji wa Sera ya Taifa ya Maji ya mwaka 2002 umekuwa ukisimamiwa na Sheria ya Usimamizi wa Rasilimali za Maji Na.11 ya mwaka 2009; Sheria ya Huduma za Maji na Usafi wa Mazingira Na. 12 ya mwaka 2009; na Sheria ya Mamlaka ya Majisafi na Majitaka Dar es Salaam Na. 20 ya mwaka 2001. Wizara imeendelea kutoa elimu ya sheria hizo kwa wadau mbalimbali ikiwa ni pamoja na Halmashauri, Bodi za Maji za Mabonde, Mamlaka za Maji na Vyombo vya Watumiaji Maji kupitia warsha, mikutano, semina, mafunzo, makongamano na vyombo vya habari. Wizara pia inaendelea kutoa ushauri wa kisheria kuhusu utekelezaji wa sheria za maji na hatua za kuchukua dhidi ya wale wanaokiuka. Sheria hizo zinapatikana kwenye tovuti ya Bunge ( na kanuni za Sheria za Maji zinapatikana kwenye tovuti ya Wizara ya Maji ( 170. Mheshimiwa Spika, hadi mwezi Aprili 2019, Wizara imekamilisha maandalizi ya Sheria Mpya ya Huduma za Maji na Usafi wa Mazingira ya mwaka 2019 (The Water Supply and Sanitation Act 2019) ambayo imetungwa na kupitishwa na Bunge lako Tukufu tarehe 31 Januari, 2019. Vilevile, Wizara inaendelea kukusanya maoni ya wadau mbalimbali ili kuifanyia mapitio Sheria ya Usimamizi wa Rasilimali za Maji Na.11 ya mwaka 2009 (The Water Resources Management Act). Aidha, Amri ya kulifuta 100 Shirika la DAWASCO (DAWASCO dis-establishment Order) iliandaliwa na kusainiwa na Mhe. Rais wa Jamhuri ya Muungano wa Tanzania tarehe 27 Julai, 2018 na kutangazwa kwenye Gazeti la Serikali Na. 414 la tarehe 10 Agosti, 2018. Kutokana na Amri hiyo, kwa sasa imebaki Taasisi moja ambayo ni DAWASA inayowajibika kutoa huduma za majisafi na usafi wa mazingira katika Jiji la Dar es Salaam na baadhi ya maeneo ya Mkoa wa Pwani. 171. Mheshimiwa Spika, Ili kuimarisha mfumo na kuongeza ufanisi katika usimamizi wa rasilimali za maji na utoaji wa huduma za maji, Wizara imekamilisha kuandaa kanuni sita ambazo ni: (a)Water Resources Management (Water Resources Classification System) Regulations, GN 156 ya tarehe 20/04/2018; (b)Water Resources Management (Control And Management of Storm Water) Regulations, GN 153 ya tarehe 20/04/2018; (c)Transfer of Water Use, Discharge and Groundwater Permits Regulations, GN 157 ya tarehe 20/04/2018; (d)Water Resources Management (Water Well Quality Monitoring) Regulations, GN 155 ya tarehe 20/04/2018; (e)Water Supply and Sanitation (Licensing Board) Regulations, GN 154 ya tarehe 20/04/2018; na (f) The National Water Investment Fund Regulations, GN 253 ya tarehe 08/06/2018. 101 Vilevile, Notisi nne za kutangaza Mamlaka za Maji za Miji Midogo na Makao Makuu ya Wilaya zimeandaliwa na kutangazwa kwenye Gazeti la Serikali.Oda na Notisi hizo ni: (a)Water Supply and Sanitation (Mbeya Urban Water Supply and Sanitation Authority)(Extension of Service Area) Notice, GN 250 ya tarehe 01/06/2018; (b) Water Supply and Sanitation (Arusha Urban Water Supply and Sanitation Authority) (Extension of Service Area) Notice, 2018; GN 490 ya tarehe 07/09/2018; (c)Water Supply and Sanitation (Moshi Urban Water Supply and Sanitation Authority) (Extension of Service Area) Notice, 2018; GN 573 ya tarehe 5/10/2018; na (d)Water Supply and Sanitation (Establishment of Mbambabay, Madaba, Newala, Tandahimba, Mahuta na Nanyamba Water Supply and Sanitation Authorities) Notice, 2018; GN. No. 67 ya tarehe 3/03/2018. 172. Mheshimiwa Spika, katika mwaka 2019/2020, Wizara itaendelea na utayarishaji wa Kanuni za Sheria Mpya ya Huduma za Maji na Usafi wa Mazingira Na. 5 ya mwaka 2019 na kuendelea kukamilisha mchakato wa mapitio ya Sheria ya Usimamizi wa Rasilimali za Maji Na. 11 ya mwaka 2009. Aidha, Wizara itaendelea kutoa ushauri wa kisheria na miongozo mbalimbali ya kisheria kwa wadau wa sekta ya maji kadri itakavyohitajika. 102 4.2.6.2. Maendeleo ya Rasilimali Watu 173. Mheshimiwa Spika, Wizara kwa kushirikiana na wadau mbalimbali imeendelea kuwajengea uwezo watumishi wake kwa lengo la kuongeza ufanisi katika utekelezaji wa majukumu yao kwa kuwapatia mafunzo katika fani mbalimbali. Hadi mwezi Aprili 2019, jumla ya watumishi 1,069 wamepata mafunzo na kati yao watumishi tisa walipatiwa mafunzo ya muda mrefu ndani ya nchi, watumishi 54 walipata mafunzo ya muda mfupi nje ya nchi na watumishi 1,006 walipata mafunzo ya muda mfupi ndani ya nchi. Aidha, katika mwaka 2018/2019, mahitaji ya watumishi kwa mujibu ya ikama iliyoidhinishwa ni nafasi 1,322 ambapo kibali cha kuajiri watumishi wapya 67 kimepatikana. 4.2.6.3. Ujenzi wa Majengo ya Ofisi za Wizara 174. Mheshimiwa Spika, katika kuboresha mazingira ya utendaji kazi kwa watumishi, Wizara imeendelea na ujenzi wa majengo ya ofisi yaliyopo Makao Makuu ya nchi, Dodoma. Hadi mwezi Aprili 2019, ukarabati wa jengo la ofisi (Maji House) lililopo maeneo ya Posta, Dodoma umefikia asilimia 60 na ujenzi wa jengo la ofisi lililopo kwenye Mji wa Serikali, Ihumwa umekamilika. 4.2.6.4. Mapambano Dhidi ya Rushwa 175. Mheshimiwa Spika, Wizara imeendelea kutekeleza Mkakati wa Taifa Dhidi ya Rushwa na Mpango wa Utekelezaji wa Awamu ya Tatu (National 103 Anti-Corruption Strategy and Action Plan - NACSAP III) kwa lengo la kupambana na vitendo vya rushwa kwenye maeneo yote ya kazi. Vilevile, Wizara iliunda Kamati ya Uongozi na Usimamizi pamoja na Kamati ya Uadilifu kwa ajili ya kusimamia mapambano dhidi ya rushwa ngazi ya Wizara na Taasisi zake. Tangu kuundwa kwa Kamati hizo, malalamiko dhidi ya viashiria vya rushwa yamepungua kwenye manunuzi ya wakandarasi na huduma zinazotolewa. 4.2.6.5.UKIMWI na Magonjwa Sugu Yasiyoambukiza (MSY) 176. Mheshimiwa Spika, Wizara imeendelea kutekeleza Mwongozo wa UKIMWI na Magonjwa Sugu Yasiyoambukiza kwa kutoa elimu kuhusu magonjwa hayo kwa watumishi wa Wizara na Taasisi zake. Hadi mwezi Aprili 2019, mafunzo kwa watumishi kuhusu kujikinga na magonjwa hayo yametolewa, na posho kwa ajili ya kununua lishe bora na usafiri kwa watumishi nane wanaoishi na virusi vya UKIMWI imeendelea kutolewa. Katika mwaka 2019/2020 Wizara itaendelea kutoa elimu na kuhamasisha watumishi wake kuendelea kupima afya zao na kujikinga dhidi ya magonjwa hayo. 4.2.6.6. Jinsia 177. Mheshimiwa Spika, Wizara imeendelea kuhamasisha uwepo wa uwiano wa kijinsia katika Taasisi zake. Uwiano huo ni muhimu kwenye vyombo vya maamuzi, usimamizi, uendeshaji na utekelezaji wa miradi nchini. Suala hilo huzingatiwa 104 katika uteuzi wa viongozi wa ngazi mbalimbali wa Wizara na Taasisi zake kulingana na mpango wa kurithishana madaraka. Vilevile, uteuzi wa kamati na vikosi kazi mbalimbali huzingatia jinsia ili kuhakikisha watumishi wote wanashiriki kikamilifu katika kutekeleza majukumu yao bila kujali jinsia zao. 105 5.CHANGAMOTO ZA UTEKELEZAJI WA BAJETI KWA MWAKA 2018/2019 NA HATUA ZINAZOCHUKULIWA 178. Mheshimiwa Spika, pamoja na mafanikio yaliyopatikana wakati wa utekelezaji wa bajeti ya mwaka 2018/2019, Wizara imekabiliwa na changamoto mbalimbali. Changamoto hizo na hatua zilizochukuliwa kuzikabili ni kama ifuatavyo:- 5.1. Upatikanaji Mdogo wa Fedha za Kutekeleza Miradi ya Maji 179. Mheshimiwa Spika, katika kutekeleza miradi ya majisafi na usafi wa mazingira, Wizara imekuwa ikikabiliana na changamoto ya upatikanaji wa fedha kwa ajili ya kutekeleza miradi ya maji na usafi wa mazingira. Fedha zinazopatikana zimekuwa hazitoshelezi mahitaji ya uwekezaji kwenye miradi ya maendeleo. Mathalani, katika mwaka 2018/2019, Wizara ilikasimiwa Shilingi bilioni 673,214,033,677 kwa ajili ya kutekeleza miradi ya maendeleo. Hata hivyo, hadi mwezi Aprili 2019, ni kiasi cha Shilingi bilioni 343,486,935,592.46 kimepokelewa sawa na asilimia 51 ya bajeti iliyoidhinishwa. Kutopatikana kwa fedha za kutosha na kwa wakati kumesababisha baadhi ya miradi kutokamilika kwa wakati na mingine kushindwa kutekelezwa. 180. Mheshimiwa Spika, katika kukabiliana na changamoto ya upatikanaji wa fedha za kutekeleza miradi ya sekta ya maji, Serikali ilianzisha Mfuko wa 106 Taifa wa Maji ambao unatumika kama chanzo cha uhakika cha fedha kwa ajili ya kutekeleza miradi ya maji na usafi wa mazingira na katika mwaka 2018/2019, Mfuko wa Taifa wa Maji umeidhinishiwa kiasi cha Shilingi bilioni 158.5. Serikali inaendelea kutafuta vyanzo zaidi vya fedha ili kuongeza uwezo wa Mfuko katika kugharamia miradi ya maji nchini. 181. Mheshimiwa Spika, vilevile, ili kupunguza nakisi ya bajeti Serikali iliona upo umuhimu wa kuihusisha sekta binafsi kuchangia katika utekelezaji wa miradi ya maendeleo kwa kugharamia miradi hiyo na kuiendesha. Ili kuweka mazingira mazuri kwa sekta binafsi kutekeleza jukumu hilo, Serikali iliandaa miongozo mbalimbali ikiwemo Sera ya Taifa ya Maji ya mwaka 2002, Sera ya Taifa ya Ubia baina ya Sekta ya Umma na Sekta Binafsi (PPP) ya mwaka 2009, Sheria ya Ubia baina ya Sekta ya Umma na Sekta Binafsi ya mwaka 2010 na Mkakati wa Ubia baina ya Sekta ya Umma na Sekta Binafsi wa mwaka 2012. Pamoja na kuwepo kwa miongozo hiyo, bado sekta binafsi haijahamasika ipasavyo kutekeleza miradi katika sekta ya maji. Vilevile, Serikali inaendelea kuboresha mfumo wa PPP ikiwa ni pamoja na kupitia Sheria na Kanuni zake ili kuweka mazingira mazuri zaidi kwa ajili ya sekta binafsi kuwekeza kwenye miradi ya ubia. 182. Mheshimiwa Spika, kwa ujumla katika kukabiliana na changamoto ya upatikanaji wa fedha za kutekeleza miradi, Wizara itaendelea kujadiliana na wadau mbalimbali ikiwemo Wizara ya Fedha na Mipango, Washirika wa Maendeleo, Sekta Binafsi na 107 Asasi Zisizo madhubuti ya maji. za Kiserikali ili kuweka kupata fedha za kutekeleza mikakati miradi ya 5.2. Uwezo Mdogo Katika Utekelezaji, Usimamizi na Uendeshaji wa Miradi ya Maji 183. Mheshimiwa Spika, baadhi ya miradi ya maji inayotekelezwa imeshindwa kutoa huduma ya maji iliyotarajiwa kutokana na miradi hiyo kutokamilika kwa wakati na mingine kujengwa chini ya kiwango. Hali hiyo inasababishwa na baadhi ya Wataalam Washauri na Wakandarasi kuwa na uwezo mdogo katika kutekeleza miradi ya maji. Baadhi ya wakandarasi wamekuwa siyo wakweli wakati wa kuwasilisha taarifa zao kipindi cha manunuzi hususan taarifa za fedha, vifaa na wataalam. Katika kukabiliana na changamoto ya wakandarasi na wataalam washauri wasiokidhi matakwa ya mkataba, Serikali imekuwa ikichukua hatua mbalimbali zikiwemo kuwapa onyo, kuwatoza riba ya kuchelewesha kazi (liquidated damages) na wakati mwingine kuvunja mikataba. 184. Mheshimiwa Spika, vilevile, Wizara ina upungufu wa wataalam kwa ajili ya usimamizi wa miradi inayotekelezwa hivyo sehemu kubwa ya kazi kubaki chini ya Wataalam Washauri na wakandarasi. Mfano, mahitaji halisi ya watumishi kwa sekta ya maji ni 10,287 lakini waliopo ni 6,377 tu hivyo kuwa na upungufu wa watumishi 3,910. Hali hiyo imesababisha baadhi ya miradi kukosa usimamizi thabiti na hivyo kutokamilika kwa wakati na wakati 108 mwingine kujengwa chini ya kiwango. Katika kukabiliana na changamoto ya upungufu wa wataalam katika sekta ya maji, Wizara imeendelea kuwasiliana na Ofisi ya Rais Menejimenti ya Utumishi wa Umma na Utawala Bora kwa ajili ya kupata kibali cha kuajiri watumishi watakaokidhi mahitaji. Aidha, Wizara inaendelea kuwajengea uwezo watumishi wake kwa kuwapatia mafunzo stahiki ya muda mfupi na muda mrefu ikiwa ni pamoja na kuboresha mazingira ya kazi ili waweze kutekeleza majukumu yao kwa ufanisi zaidi. 185. Mheshimiwa Spika, aidha, miradi ya maji vijijini inapokamilika hukabidhiwa kwa wananchi kwa ajili ya kuiendesha kupitia Vyombo vya Watumiaji Maji (CBWSOs). Uendeshaji na usimamizi wa miradi hiyo umekuwa na changamoto katika maeneo mengi ya vijijini kutokana na wananchi kutokuwa na ujuzi na taaluma za maji; uwezo wa kusimamia makusanyo ya fedha kutoka kwenye huduma za maji; kugharamia uendeshaji miradi hiyo; na kufanya matengenezo pindi miradi inapoharibika. Hali hiyo imesababisha, miradi mingi vijijini kutokuwa endelevu hivyo wananchi kukosa huduma iliyotarajiwa. Katika kukabiliana na changamoto za uendeshaji wa miradi ya maji, Wizara imeendelea kuzijengea uwezo na kutoa miongozo kwa Vyombo vya Watumiaji Maji ili viweze kutekeleza majukumu yake ipasavyo. Vilevile, Serikali imeboresha Sheria ya huduma za maji ambapo Sheria Mpya ya Huduma za Maji na Usafi wa Mazingira Na. 5 ya mwaka 2019 imeanzisha Wakala wa Maji na Usafi wa Mazingira Vijijini (RUWASA) ambao utasimiamia utoaji wa huduma ya 109 maji kwenye maeneo ya vijijini. Aidha, muundo wa Vyombo vya Watumiaji Maji Vijijini umefanyiwa mabadiliko na kuimarishwa zaidi katika Sheria hiyo. 5.3. Changamoto Katika Usimamizi wa Rasilimali za Maji 186. Mheshimiwa Spika, mgawanyiko wa rasilimali za maji nchini hauko sawa, yapo maeneo yenye rasilimali nyingi za maji na maeneo mengine yana uhaba wa rasilimali hiyo. Serikali imegawanya usimamizi wa rasilimali za maji katika Bodi za Maji za Mabonde tisa ambazo zina majukumu ya kuhakikisha rasilimali za maji zinatunzwa, zinahifadhiwa, zinaendelezwa na zinagawanywa kwa matumizi mbalimbali. Vilevile, kunahitajika usimamizi madhubuti utakaohakikisha rasilimali za maji zinagawanywa kwa uwiano sawia unaotokana na kuanzisha na kuimarisha Taasisi zinazosimamia rasilimali hiyo zikiwemo Kamati za Vidaka Maji na Jumuiya za Watumia Maji. Kukamilika na kuimarika kwa mfumo wa kitaasisi kutahakikisha rasilimali za maji zinalindwa, kuhifadhiwa na kuwanufaisha watumiaji wa maji wote. 187. Mheshimiwa Spika, hata hivyo, Bodi za Maji za Mabonde zimekuwa na changamoto mbalimbali zinazosababisha zisitekeleze majukumu yake ipasavyo zikiwemo uhaba wa fedha, upungufu wa wataalam na vifaa vya kazi. Changamoto hizo zimechangia usimamizi usioridhisha wa rasilimali za maji hivyo kusababisha uvamizi katika vyanzo vya maji, migogoro ya matumizi ya maji, uchafuzi wa 110 vyanzo vya maji na matumizi holela ya maji. Katika kukabiliana na changamoto hizo, Wizara itaimarisha mfumo wa kitaasisi wa usimamizi wa rasilimali za maji kwa ajili ya matumizi endelevu kwa manufaa ya kizazi cha sasa na baadaye. Vilevile, Sheria ya Usimamizi wa Rasimali za Maji Namba 11 ya mwaka 2009 itafanyiwa mapitio ili iweze kusadifu mazingira ya sasa na kuimarisha mfumo wa usimamizi wa rasilimali za maji. 5.4. Kiwango Kikubwa cha Upotevu wa Maji Kinachosababisha Upotevu wa Mapato 188. Mheshimiwa Spika, kiwango kikubwa cha upotevu wa maji ni miongoni mwa changamoto zinazozikabili Mamlaka za Maji katika miji mikuu ya mikoa, wilaya, miji midogo, miradi ya Kitaifa pamoja na miradi ya maji vijijini. Upotevu huo wa maji unasababishwa na miundombunu chakavu na wizi wa maji. Hali hiyo inasababisha kutofikiwa kwa malengo ya makusanyo ya maduhuli na hivyo kuathiri utekelezaji wa shughuli za matengenezo na uendeshaji wa miradi kutokana na uhaba wa fedha. Mathalan makadirio ya kiwango cha maji yasiyolipiwa kwa Mamlaka za Maji za Miji Mikuu ya Mikoa kwa kipindi cha miaka mitatu kuanzia mwaka 2016 hadi mwaka 2019 yanaonesha mamlaka hizo kupoteza wastani wa jumla ya Shilingi bilioni 51 kwa mwaka sawa na asilimia 33 ya upotevu wa maji. Kwa upande wa DAWASA, wastani wa upotevu wa maji kwa kipindi hicho ni asilimia 43 ambapo ni sawa na Shilingi bilioni 80. 111 189. Mheshimiwa Spika, Wizara imekua ikichukua hatua mbalimbali za kukabiliana na upotevu wa maji kwa kukarabati miundombinu chakavu; na kuhakikisha Mamlaka zake zinaimarisha vitengo vya matengenezo ili viweze kukarabati mitandao ya maji kwa wakati pindi mivujo inapojitokeza. Aidha, katika kukabiliana na changamoto ya wizi wa maji, Mamlaka za Maji kwa kushirikiana na Halmashauri za Majiji/Manispaa/Miji husika zimeweka mikakati ya kufuatilia wezi wa maji na kuwachukulia hatua stahiki kwa mujibu wa Sheria ya Huduma za Maji na Usafi wa Mazingira Na. 5 ya mwaka 2019. 5.5. Uwezo Mdogo wa Uwekezaji na Uendeshaji wa Mamlaka za Majisafi na Usafi wa Mazingira Unaotokana na Madeni Makubwa ya Ankara za Maji kwa Taasisi za Serikali 190. Mheshimiwa Spika, Mamlaka za Majisafi na Usafi wa Mazingira nchini zimekuwa zikikabiliwa na changamoto ya Taasisi na Idara za Serikali kutumia huduma za maji bila kulipa gharama za huduma hizo kwa muda mrefu. Hali hiyo imesababishwa na malimbikizo ya madeni makubwa ya Ankara za matumizi ya huduma za maji na hivyo kusababisha Mamlaka za Maji kushindwa kutimiza majukumu yao katika kuendesha, kutengeneza na kuwekeza katika miundombinu ya maji hivyo kutoa huduma isiyokidhi mahitaji kwenye maeneo yao ya huduma. Hadi mwezi Aprili, 2019 madeni yanayodaiwa kwa Taasisi za Serikali ni Shilingi bilioni 21.84. Katika kukabiliana na hali hiyo, Serikali kwa kushirikiana na Mamlaka za Maji imeendelea kufanya jitihada 112 mbalimbali ikiwa ni pamoja na kufanya mawasiliano na kukutana na Taasisi husika na kuweka mikakati ya namna bora ya ulipaji wa madeni hayo. 6.SHUKRANI 191. Mheshimiwa Spika, baada ya maelezo hayo, ninapenda sasa kuchukua fursa hii kuwatambua na kuwashukuru wadau mbalimbali waliochangia kuiwezesha Wizara ya Maji kufanikisha majukumu yake katika mwaka 2018/2019. Ninakiri kwamba, kufanikiwa huko kunatokana na jitihada za pamoja, ushirikiano na misaada ya kifedha na kitaalam kutoka kwa washirika hao ambao wanajumuisha nchi wahisani, mashirika ya maendeleo ya kimataifa, taasisi zisizo za kiserikali, mashirika ya kidini na taasisi za kifedha. Ninapenda kuzishukuru nchi wahisani zikiwemo Korea Kusini, China, Uingereza, Marekani, Ujerumani, Japan, Uholanzi, Hispania, Ubelgiji, Ufaransa, India, Misri, Saudi Arabia na Kuwait. 192. Mheshimiwa Spika, vilevile, ninapenda kuyashukuru mashirika ya maendeleo na Taasisi za kimataifa za fedha kwa misaada ya kitaalam na fedha katika kuiwezesha Wizara kutekeleza majukumu yake. Mashirika na Taasisi hizo ni pamoja na Benki ya Dunia (World Bank-WB), Benki ya Maendeleo ya Africa (AfDB), Benki ya Maendeleo ya Ufaransa (AFD), Benki ya Maendeleo ya Ujerumani (KfW), Benki ya Uwekezaji ya Umoja wa Ulaya (EIB), Benki ya Kiarabu ya Maendeleo ya Afrika (BADEA), 113 Mfuko wa Maendeleo wa Nchi Zinazozalisha Mafuta (OPEC Fund for International Development-OFID), Mfuko wa Maendeleo wa Kuwait (Kuwait Fund), Mfuko wa Maendeleo wa Saudia (SFD), Idara ya Maendeleo ya Kimataifa ya Uingereza (DFID), Shirika la Ushirikiano wa Kimataifa la Japan (JICA), Shirika la Maendeleo la Ujerumani (GIZ), Global Environment Facility (GEF), Green Climate Fund, Shirika la Afya Duniani (WHO), Shirika la Umoja wa Mataifa la Kuhudumia Watoto (UNICEF), Shirika la Maendeleo la Ubelgiji (BTC), Programu ya Maendeleo ya Umoja wa Mataifa (UNDP) na Shirika la Misaada la Marekani (USAID). 193. Mheshimiwa Spika, Mashirika na Taasisi za Kidini yameendelea kuongeza hamasa katika kuyafikia malengo tuliyojiwekea. Hivyo, ninapenda kuyashukuru mashirika na Taasisi hizo ambazo ni Catholic Agency for Overseas Aid and Development (CARITAS), Adventist Development Relief Agency (ADRA), Norwegian Church Aid, Livingwater International, World Islamic League, Shirika la Ahmadiya Muslim Jamaat Tanzania, Islamic Foundation, Baraza Kuu la Waislam Tanzania (BAKWATA), Kanisa la Kiinjili la Kilutheri Tanzania (KKKT), Kanisa Katoliki Tanzania na Kanisa la Kianglikana Tanzania. 194. Mheshimiwa Spika, vilevile, nazishukuru Taasisi zisizo za Kiserikali zinazoshiriki katika kuendeleza sekta ya maji. Taasisi hizo ni pamoja na Association of Tanzanian Water Suppliers (ATAWAS), WaterAid, Tanzania Water and 114 Sanitation Network (TAWASANET), Wahamasishaji wa Maji, Maendeleo na Afya (WAMMA), World Vision; World Wide Fund for Nature (WWF), Water Resources Integration Development Initiatives (WARIDI), Netherlands Volunteers Services (SNV), Plan International, Concern Worldwide, Bill and Melinda Gates Foundation, Water Mission (T), Shirika la Kimataifa la Kuhifadhi Uasili na Mali Asili (IUCN), African Medical Research Foundation (AMREF) na Clinton HIV Aids Initiative. 195. Mheshimiwa Spika, kwa namna ya pekee, ninaomba nitumie fursa hii kuwashukuru kwa dhati Mhe. Jumaa Hamidu Aweso (Mb), Naibu Waziri wa Maji; Prof. Kitila Alexander Mkumbo, Katibu Mkuu; Mhandisi Emmanuel Masasi Kalobelo, Naibu Katibu Mkuu; Wakurugenzi, Wakuu wa Vitengo, Wataalam na Watumishi wote wa Wizara ya Maji; pamoja na Maafisa Watendaji Wakuu na Watumishi wa Taasisi zilizo chini ya Wizara kwa ushirikiano mkubwa wanaonipatia pamoja na kujituma kwao katika kuhakikisha majukumu ya Wizara ya Maji yanatimizwa. Vilevile, naishukuru familia yangu kwa upendo, ushirikiano na msaada wao katika kipindi chote na kuniwezesha kutekeleza majukumu yangu kwa ufanisi. 115 7.MAOMBI YA FEDHA KWA MWAKA 2019/2020 196. Mheshimiwa Spika, baada ya maelezo hayo, ninaomba sasa kutoa hoja kwamba Bunge lako Tukufu liidhinishe jumla ya Shilingi 634,196,197,530 kwa ajili ya matumizi ya Wizara ya Maji kwa mwaka 2019/2020. Kati ya fedha hizo, Matumizi ya Kawaida ni Shilingi 23,726,309,000 ambapo Shilingi 6,266,714,000 sawa na asilimia 24 ni kwa ajili ya kugharamia Matumizi Mengineyo (OC) na Shilingi 17,459,555,000 sawa na asilimia 76 ni kwa ajili ya kulipa mishahara (PE) ya watumishi wa Wizara na Chuo cha Maji. Jumla ya bajeti ya maendeleo ni Shilingi 610,469,888,530 ambapo kati ya fedha hizo, Shilingi 349,449,000,000 sawa na asilimia 57 ni fedha za ndani na Shilingi 261,020,888,530 sawa na asilimia 43 ni fedha za nje. 197. Mheshimiwa Spika, ninaomba tena nitoe shukrani zangu kwako na kwa Waheshimiwa Wabunge kwa kunisikiliza. Hotuba hii pia inapatikana katika tovuti ya Wizara 198. Mheshimiwa Spika, ninaomba kutoa hoja. 116