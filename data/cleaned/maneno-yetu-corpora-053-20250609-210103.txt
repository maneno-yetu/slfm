BAJETI YA WIZARA YA MAJI MWAKA 2018/2019 HOTUBA YA WAZIRI WA MAJI NA UMWAGILIAJI MHE. ENG. ISACK ALOYCE KAMWELWE (MB), AKIWASILISHA BUNGENI MAKADIRIO YA MAPATO NA MATUMIZI YA FEDHA YA WIZARA YA MAJI NA UMWAGILIAJI KWA MWAKA 2018/2019 1.0 UTANGULIZI 1. Mheshimiwa Spika, naomba kutoa hoja kwamba Bunge lako Tukufu, baada ya kupokea taarifa iliyowasilishwa hapa Bungeni na Mwenyekiti wa Kamati ya Kudumu ya Bunge ya Kilimo, Mifugo na Maji, Mheshimiwa Mahmoud Hassan Mgimwa, Mbunge wa Mufindi Kaskazini, ambayo imechambua bajeti ya Wizara ya Maji na Umwagiliaji, sasa likubali kupokea, kujadili na kupitisha Mpango na Makadirio ya Mapato na Matumizi ya Kawaida na ya Maendeleo ya Wizara ya Maji na Umwagiliaji kwa mwaka 2018/2019. 2. Mheshimiwa Spika, naomba kuchukua fursa hii kuwashukuru Wajumbe wa Kamati ya Kudumu ya Bunge ya Kilimo, Mifugo na Maji kwa maoni, ushauri na ushirikiano walioutoa wakati wa uchambuzi wa Taarifa ya Utekelezaji wa Bajeti ya Mwaka 2017/2018 na Makadirio ya Mapato na Matumizi ya Wizara yangu kwa mwaka 2018/2019. Napenda kuliarifu Bunge lako Tukufu kwamba maoni, ushauri na mapendekezo yaliyotolewa na Kamati yamezingatiwa katika bajeti hii. 3. Mheshimiwa Spika, kwa namna ya pekee, natoa shukrani zangu za dhati kwa Rais wa Jamhuri ya Muungano wa Tanzania, Mheshimiwa Daktari John Pombe Joseph Magufuli, kwa kuniamini na kuniteua kuwa Waziri wa Maji na Umwagiliaji, Wizara inayomgusa kila mwananchi. Napenda kumuahidi Mheshimiwa Rais 1 pamoja na Bunge lako Tukufu kuwa nitafanya kazi kwa bidii, maarifa na uadilifu mkubwa ili kufikia malengo tuliyojiwekea ya kutoa huduma ya maji kwa matumizi mbalimbali, pamoja na kuboresha miundombinu ya umwagiliaji. Vilevile, nawapongeza Waheshimiwa Wabunge walioteuliwa kuwa Mawaziri na Manaibu Waziri ili kuziongoza Wizara mbalimbali. 4. Mheshimiwa Spika, naomba pia, niwapongeze Waheshimiwa Wabunge wapya waliochaguliwa kuwa Wabunge wa Bunge la Jamhuri ya Muungano wa Tanzania. Wabunge hao ni Mhe. Dkt. Godwin Aloyce Mollel (Mb), kupitia Jimbo la Siha, Mhe. Maulid Said Mtulia (Mb), kupitia Jimbo la Kinondoni; Mhe. Dkt. Stephen Kiluswa (Mb), kupitia Jimbo la Longido; Mhe. Dkt. Justin Joseph Monko (Mb), kupitia Jimbo la Singida Kaskazini na Mhe. Dkt. Damas Daniel Ndumbaro (Mb), kupitia Jimbo la Songea Mjini. Naahidi kushirikiana nao katika kusukuma mbele gurudumu la maendeleo ya nchi yetu kupitia Sekta za Maji na Umwagiliaji. 5. Mheshimiwa Spika, naomba nichukue fursa hii kumpongeza na kumshukuru Waziri Mkuu wa Jamhuri ya Muungano wa Tanzania, Mheshimiwa Kassim Majaliwa Majaliwa (Mb), kwa hotuba yake aliyoiwasilisha hapa Bungeni ambayo inatoa dira na mwongozo wa utekelezaji wa kazi za Serikali. Nawapongeza pia Mawaziri wenzangu walionitangulia kuwasilisha hoja zao. 6. Mheshimiwa Spika, Wizara yangu ilipokea kwa masikitiko makubwa, taarifa ya kifo cha Mhe. Leonidas Tutubert Gama, aliyekuwa Mbunge wa Jimbo la Songea Mjini. Napenda kutoa pole kwako wewe Mheshimiwa Spika, Bunge lako Tukufu, familia ya marehemu, ndugu 2 na wananchi wa Jimbo la Songea Mjini kwa msiba huo mkubwa. Mwenyezi Mungu aiweke roho ya marehemu mahali pema peponi. Amina. 7. Mheshimiwa Spika, napenda sasa kuchukua fursa hii kuwasilisha hotuba ya bajeti ya Wizara yangu ambayo inatoa taarifa ya hali ya sekta za maji na umwagiliaji nchini; mapitio ya utekelezaji wa bajeti ya mwaka wa fedha 2017/2018 na malengo ya sekta hizo kwa mwaka 2018/2019; changamoto na hatua zilizochukuliwa; pamoja na maombi ya fedha kwa mwaka 2018/2019. Maelezo yatakayotolewa katika hotuba hii yamezingatia Sera na Mikakati ya Maendeleo ya Kitaifa na Kimataifa; pamoja na Sheria, Kanuni na Miongozo inayohusiana na Sekta za Maji na Umwagiliaji. 2.0 HALI YA SEKTA ZA MAJI NA UMWAGILIAJI NCHINI 8. Mheshimiwa Spika, maji ni rasilimali muhimu kwa maisha ya binadamu na maendeleo ya jamii na sekta mbalimbali za kiuchumi zikiwemo viwanda, kilimo, uvuvi na utalii. Katika kufikia azma ya Serikali ya kuwapatia wananchi majisafi na salama pamoja na kuiwezesha nchi yetu kuwa ya uchumi wa kati kufikia mwaka 2025, Wizara inatekeleza mipango ya Serikali kwa kuzingatia Dira ya Taifa ya Maendeleo 2025; Malengo ya Maendeleo Endelevu (SDGs 2030); Awamu ya Pili ya Mpango wa Taifa wa Maendeleo wa Miaka Mitano (2016/2017 – 2020/2021); Ilani ya Uchaguzi ya CCM ya mwaka 2015-2020; na ahadi mbalimbali za Serikali. Aidha, Wizara inaendelea kutekeleza miradi mbalimbali ya maji kupitia Programu ya Maendeleo ya Sekta ya Maji kwa mujibu wa Sera ya Taifa ya Maji ya mwaka 2002 na Programu ya Maendeleo ya Sekta ya 3 Kilimo kupitia Sera ya Taifa ya Umwagiliaji ya Mwaka 2010. Hali halisi katika sekta hizo ni kama ifuatavyo:- 2.1 SEKTA YA MAJI 9. Mheshimiwa Spika, Wizara inaendelea kutekeleza Awamu ya Pili ya Programu ya Maendeleo ya Sekta ya Maji ambayo utekelezaji wake unahusisha Programu ndogo tano, ambazo ni Usimamizi na Uendelezaji wa Rasilimali za Maji, Huduma ya Maji Vijijini, Huduma ya Maji Mijini, Kampeni ya Kitaifa ya Usafi wa Mazingira na Kujenga Uwezo wa Taasisi zinazosimamia utekelezaji wa Programu hiyo. Hali ya sekta ya maji ni kama ifuatavyo:- 2.1.1 Usimamizi na Uendelezaji wa Rasilimali za Maji 10. Mheshimiwa Spika, nchi yetu ipo kusini mwa mstari wa Ikweta katika Latitudo 1º na 12º na Longitudo 29º na 41º Mashariki na inapata mvua katika vipindi viwili vya masika na vuli. Baadhi ya maeneo yanapata mvua mara moja (Desemba – Aprili) na mengine yanapata mvua mara mbili (Oktoba – Desemba na Machi - Mei) kwa mwaka. Kiwango cha wastani wa mvua katika maeneo mengi nchini kwa mwaka ni milimita 900 hadi milimita 1200, wastani wa mvua katika maeneo ya katikati ya nchi ni kati ya wastani wa milimita 300 hadi milimita 550; na maeneo ya Nyanda za Juu Kusini na maeneo ya milima ya Usambara ni wastani wa milimita 2,200 hadi milimita 2,500 kwa mwaka kulingana na hali ya hewa ya maeneo husika. Kutokana na kiasi cha mvua kinachopatikana nchini, rasilimali za maji juu ya ardhi zinazofaa kwa matumizi mbalimbali ni wastani wa kilomita za ujazo 92.27 na hifadhi ya rasilimali za maji chini ya ardhi inakadiriwa kuwa kilomita za ujazo 30. Hata hivyo, mtawanyiko na upatikanaji wa rasilimali hizo 4 nchini haulingani katika maeneo yote kutokana na tofauti ya hali ya hewa, jiografia na jiolojia. Kiwango cha maji kilichopo kwa kila mtu ni wastani wa mita za ujazo 1,800 kwa mwaka na kuiweka nchi yetu katika nafasi ya kwanza Afrika Mashariki kwa kiwango cha maji kilichopo kwa mtu kwa mwaka na ya nne Barani Afrika ikitanguliwa na Zambia, Msumbiji na Sudan Kusini. Kiwango cha chini cha mahitaji ya maji kwa kila mtu kwa mwaka kinachokubalika kimataifa ni wastani wa mita za ujazo 1,700. Chini ya kiwango hicho, nchi huingia katika hali inayoitwa uhaba wa maji (water stress). 11. Mheshimiwa Spika, pamoja na kuwa na rasilimali za maji za kutosha kwa sasa, rasilimali hizo zimeendelea kupungua mwaka hadi mwaka. Kwa mfano, mwaka 1962 kiwango cha maji kwa mtu kilikuwa wastani wa mita za ujazo 7,862 kwa mwaka (wakati Tanzania ikikadiriwa kuwa na watu milioni 10.6), kiwango hicho kimeshuka hadi kufikia wastani wa mita za ujazo 1,800 mwaka 2018 ambapo idadi ya watu inakadiriwa kufikia milioni 54. Hali hiyo inasababishwa na ongezeko la idadi ya watu, uharibifu wa mazingira ambao husababisha vyanzo vya maji kukauka, mabadiliko ya tabianchi na uchafuzi wa vyanzo unaoharibu ubora wa maji. Iwapo hali hiyo haitadhibitiwa, kiwango hicho kitaendelea kushuka na kuhatarisha ukuaji wa sekta za kiuchumi na kijamii. 2.1.2 Ubora wa Maji 12. Mheshimiwa Spika, Sera ya Taifa ya Maji ya mwaka 2002 inaelekeza kufanyika kwa tathmini za mara kwa mara za kuhakiki ubora wa maji ili kubaini hali halisi na kuchukua hatua stahiki pale ambapo ubora wa maji utabainika kupungua. Zoezi la kuhakiki ubora wa maji linatekezwa na Wizara yangu kupitia maabara 16 za 5 ubora wa maji zilizopo katika mikoa mbalimbali nchini. Maabara hizo huhakiki ubora wa maji kwa kufanya uchunguzi wa kibaiolojia, kifizikia pamoja na kikemia katika maji. Matokeo ya uchunguzi hulinganishwa na viwango vya ubora wa maji (Water Quality Standards) kwa matumizi mbalimbali ili kubaini kama maji yanakidhi viwango vya ubora kwa matumizi yaliyokusudiwa. 13. Mheshimiwa Spika, uchunguzi wa ubora wa maji katika nchi yetu unaonesha hali ya ubora wa maji kutofautiana kutoka eneo moja hadi jingine. Kutofautiana huko kunatokana na hali ya miamba ya asili, shughuli za binadamu, jiografia ya eneo na mabadiliko ya tabianchi. Kwa kutumia takwimu za ubora wa maji zilizopo, Wizara imeweza kuainisha viashiria vya ubora wa maji ambavyo ni changamoto katika baadhi ya maeneo nchini. Changamoto kubwa kwa maji juu ya ardhi (surface water) ni uwepo wa kiwango kikubwa cha Nitrogen, Phosphorous, tope (turbidity) pamoja na vimelea vya vijidudu vinavyosababishwa na shughuli za kibinadamu kwenye vyanzo vya maji. Kwa upande wa maji chini ya ardhi (groundwater) changamoto ni uwepo wa kiwango kikubwa cha chumvichumvi, tindikali (acidity), Nitrate, madini ya Flouride, Chuma, Manganese na Chloride. Katika kukabiliana na changamoto hizo, Serikali imeendelea kuhakikisha kuwa miradi ya maji inayotekelezwa nchini inawekewa miundombinu ya kutibu na kusafisha maji ili kulinda afya za wananchi. Kiambatisho Na. 1 kinaonesha viashiria vya ubora wa maji katika maeneo mbalimbali nchini. 6 2.1.3 Huduma ya Maji Vijijini 14. Mheshimiwa Spika, Sera ya Taifa ya Maji ya mwaka 2002 inaelekeza kuwapatia wananchi waishio vijijini maji safi na salama katika umbali usiozidi mita 400 kutoka kwenye makazi yao. Ili kutimiza azma hiyo, Wizara kwa kushirikiana na wadau mbalimbali imeendelea kuboresha hali ya upatikanaji wa huduma ya maji kwa wananchi waishio vijijini kwa kujenga, kupanua na kukarabati miradi ya maji. Lengo ni kufikia asilimia 85 ya wananchi wanaopata huduma ya maji safi na salama katika maeneo ya vijijini ifikapo mwaka 2020. Hadi sasa, miundombinu ya maji iliyojengwa ina jumla ya vituo vya kuchotea maji 123,888 ambavyo vina uwezo wa kuhudumia watu 30,972,000 sawa na asilimia 85.2 ya wananchi 36,344,509 waishio vijijini. Hata hivyo, kati ya hivyo, vituo 85,286 tu ndivyo vinavyofanya kazi na kutoa huduma kwa watu 21,321,500 sawa na asilimia 58.7 ya wananchi waishio vijijni. Hali hiyo imechangiwa na changamoto ya mfumo uliopo wa usimamizi na uendeshaji wa miradi ya maji. Katika kuwapunguzia wananchi gharama za uendeshaji na matengenezo, Serikali kwa kushirikiana na wadau mbalimbali imeanza kubadilisha mitambo inayotumia nishati ya dizeli kusukuma maji na kufunga mitambo inayotumia nishati ya jua. Vilevile, Serikali inaandaa mifumo itakayofaa kusimamia na kuendesha miradi ya maji ikiwa ni pamoja na kuviimarisha Vyombo vya Watumiaji Maji. 2.1.4 Huduma ya Maji Mijini 15. Mheshimiwa Spika, katika kuhakikisha wakazi waishio mijini wanapata huduma bora ya majisafi na usafi wa mazingira, Sera ya Maji inaelekeza kujenga, kukarabati na kupanua miundombinu ya majisafi na 7 majitaka ili iweze kutoa huduma endelevu kwa wakazi waishio mijini na pembezoni mwa miji. Ili kufikia malengo hayo, katika mwaka 2017/2018, Wizara imeendelea kutekeleza miradi ya maji katika Jiji la Dar es Salaam, Miji Mikuu ya Mikoa, Miji Mikuu ya Wilaya, Miji Midogo pamoja na miji na vijiji vinavyohudumiwa na Miradi ya Maji ya Kitaifa. Hali ya upatikanaji wa huduma ya maji mijini ni kama ifuatavyo:- (a) Uzalishaji na mahitaji ya maji mijini 16. Mheshimiwa Spika, kukamilika kwa baadhi ya miradi ya maji katika kipindi cha mwezi Machi 2017 hadi mwezi Machi 2018, kumeongeza uzalishaji wa maji katika miji mikuu ya mikoa kutoka lita milioni 400 kwa siku hadi lita milioni 404 ikilinganishwa na mahitaji ya lita milioni 646; Miji Mikuu ya Wilaya na Miji Midogo kutoka lita milioni 99.7 hadi lita milioni 100.6 ikilinganishwa na mahitaji ya lita milioni 277.8; na miradi ya maji ya Kitaifa, uzalishaji wa maji umeongezeka kutoka lita milioni 59.5 kwa siku hadi lita milioni 67.2 ikilinganishwa na mahitaji ya lita milioni 125.6. Kwa upande wa Jiji la Dar es Salaam na Miji ya Kibaha na Bagamoyo, uzalishaji wa maji umeongezeka kutoka lita milioni 300 kwa siku hadi lita milioni 504 ikilinganishwa na mahitaji ya lita milioni 544. (b) Upatikanaji wa huduma ya maji 17. Mheshimiwa Spika, hali ya upatikanaji wa huduma ya maji katika miji mikuu ya mikoa ni wastani wa asilimia 78. Kiwango hicho kimeshuka ikilinganishwa na asilimia 86 ya mwaka 2016/2017 kutokana na kuongezeka kwa eneo la utoaji wa huduma baada ya upanuzi wa mipaka ya baadhi ya miji, kuanzishwa kwa miji mipya pamoja na uchakavu wa miundombinu ya 8 usambazaji maji. Katika Miji Mikuu ya Wilaya, Miji midogo na Miradi ya Kitaifa hali ya upatikanaji wa huduma ya maji ni wastani wa asilimia 60. Kwa upande wa Jiji la Dar es Salaam, hali ya upatikanaji wa huduma ya maji ni asilimia 75. Ilani ya Uchaguzi ya CCM (2015 -2020) inaelekeza kuboresha hali ya upatikanaji wa huduma ya maji mijini kufikia asilimia 95 katika miji mikuu ya mikoa na Dar es Salaam; na asilimia 90 katika Miji Mikuu ya Wilaya, Miji Midogo na Miradi ya Kitaifa. Azma ya Serikali ni kuhakikisha malengo hayo yanafikiwa kwa kujenga, kupanua na kukarabati miradi ya maji katika maeneo mbalimbali ya miji nchini. (c) Wateja waliounganishwa kwenye huduma ya maji 18. Mheshimiwa Spika, katika kuhakikisha wakazi wengi zaidi wa maeneo ya mijini wanaunganishwa kwenye mtandao wa majisafi, Serikali imeweka malengo yanayotekelezwa kila mwaka ya kuunganisha wateja wapya 40,000 katika Miji Mikuu ya Mikoa, 22,000 Miji Mikuu ya Wilaya, Miji Midogo na Miradi ya Kitaifa na wateja 100,000 katika Jiji la Dar es Salaam. Hadi mwezi Machi 2018, wateja wapya 35,369 katika Miji Mikuu ya Mikoa, wateja 13,405 katika Miji Mikuu ya Wilaya, Miji Midogo na Miradi ya Kitaifa na wateja 105,512 katika Jiji la Dar es Salaam wameunganishwa kwenye mtandao wa majisafi. Serikali itaendelea kuhakikisha wakazi wengi zaidi wanaunganishwa ili kuweza kufikia malengo tuliyojiwekea. (d) Upotevu wa maji 19. Mheshimiwa Spika, Mamlaka za Maji katika Miji Mikuu ya Mikoa, Miji Mikuu ya Wilaya, Miji Midogo, Miradi ya Kitaifa pamoja na Jiji la Dar es Salaam 9 zimeendelea kukabiliwa na changamoto ya upotevu mkubwa wa maji ikilinganishwa na kiwango kinachokubalika Kimataifa cha asilimia 20. Hadi mwezi Machi 2018, wastani wa upotevu wa maji katika Miji Mikuu ya Mikoa ni asilimia 32; Miji Mikuu ya Wilaya, Miji Midogo na Miradi ya Kitaifa ni asilimia 39; na kwa Jiji la Dar es Salaam ni asilimia 49. Serikali inaendelea kujenga na kukarabati miundombinu ya majisafi pamoja na kuweka mikakati ya kupunguza upotevu wa maji hadi kufikia kiwango kinachokubalika. (e) Uondoaji wa majitaka 20. Mheshimiwa Spika, kwa upande wa huduma ya uondoaji majitaka mijini, miundombinu imejengwa katika miji ya Arusha, Dar es Salaam, Dodoma, Iringa, Mbeya, Morogoro, Moshi, Mwanza, Songea, Tabora na Tanga. Kwa miji mingine huduma ya uondoaji wa majitaka inatolewa kwa kutumia magari ya majitaka na kutiririshwa kwenye mabwawa au maeneo yaliyotengwa na Halmashauri husika. Serikali inaendelea kuboresha huduma ya uondoaji majitaka kwa kujenga, kukarabati na kupanua mifumo ya uondoaji majitaka na ununuzi wa magari ya uondoaji majitaka. Lengo ni kuboresha upatikanaji wa huduma hiyo mijini hadi kufikia asilimia 30 ifikapo mwaka 2020. 2.1.5 Kujenga uwezo wa Taasisi 21. Mheshimiwa Spika, katika kufikia malengo ya Serikali ya kuwapatia wananchi huduma ya maji safi na salama pamoja na kuboresha miundombinu ya umwagiliaji, Wizara imeendelea kujenga uwezo wa Taasisi zinazotekeleza Programu ya Maendeleo ya Sekta ya Maji na Sekta ya Kilimo kwa upande wa Umwagiliaji. Katika mwaka 2017/2018, Wizara imeajiri 10 watumishi 106 wa sekta ya maji ambao wamepangiwa kazi katika vituo mbalimbali ikiwa ni pamoja na Halmashauri, Mamlaka za Majisafi na Usafi wa Mazingira, Ofisi za Maji za Mabonde na Makao Makuu ya Wizara. Kwa upande wa Sekta ya Umwagiliaji, watumishi 34 wameajiriwa na kupangiwa kazi kwenye Ofisi za Kanda za Umwagiliaji na Makao Makuu. Vilevile, ujenzi na ukarabati wa majengo ya ofisi za Wizara na maabara 10 za maji umefanyika katika maeneo mbalimbali nchini. Aidha, Wizara imeendelea kutoa mafunzo kwa watumishi na kuwapatia vitendea kazi ili kuongeza ufanisi katika utekelezaji wa majukumu yao. 2.2 SEKTA YA UMWAGILIAJI 22. Mheshimiwa Spika, nchi yetu ina eneo la hekta milioni 29.4 zinazofaa kwa kilimo cha umwagiliaji ambapo hekta milioni 2.3 zina uwezekano mkubwa wa kumwagiliwa, hekta milioni 4.8 zina uwezekano wa kati na hekta milioni 22.3 zina uwezekano mdogo wa kumwagiliwa. Lengo la Serikali ni kujenga miundombinu yenye jumla ya hekta 1,000,000 katika skimu za wakulima wadogo, wa kati na wakubwa ifikapo mwaka 2020/2021. Hadi mwezi Machi 2018, jumla ya hekta 475,052 zinamwagiliwa sawa na asilimia 47.44 ya lengo na asilimia 1.6 ya eneo lote linalofaa kwa umwagiliaji. Aidha, maeneo yenye skimu zilizoendelezwa yameongeza uzalishaji na tija kutoka wastani wa tani 1.8 – 2.0 kwa hekta hadi kufikia wastani wa tani 4.0 – 5.0 kwa hekta kwa zao la mpunga na hivyo kuchangia asilimia 24 ya mahitaji yote ya chakula nchini. Ili kuhakikisha lengo linafikiwa Serikali inaendelea kukarabati miundombinu ya skimu zilizoharibika, kukamilisha ujenzi wa skimu pamoja na kufanya upembuzi yakinifu, usanifu na kujenga skimu na mabwawa mapya. 11 3.0 MAPITIO YA UTEKELEZAJI WA BAJETI YA MWAKA 2017/2018 NA MPANGO WA MWAKA 2018/2019 3.1 FEDHA ZILIZOIDHINISHWA NA ZILIZOPOKELEWA KATIKA MWAKA 2017/2018 23. Mheshimiwa Spika, katika mwaka 2017/2018, Fungu 49 – Wizara ya Maji na Umwagiliaji iliidhinishiwa bajeti ya jumla ya Shilingi 648,064,207,757 na kati ya fedha hizo Shilingi 24,457,459,705 zilikuwa ni fedha za matumizi ya kawaida na Shilingi 623,606,748,052 zilikuwa ni fedha za maendeleo. Hadi mwezi Machi 2018, jumla ya Shilingi 347,500,300,527 sawa na asilimia 56 ya fedha za maendeleo zimepokelewa; na Shilingi 12,827,935,743 sawa na asilimia 52.45 ya fedha za matumizi ya kawaida zilipokelewa. 24. Mheshimiwa Spika, katika mwaka 2017/2018, Fungu 05 – Tume ya Taifa ya Umwagiliaji iliidhinishiwa bajeti ya jumla ya Shilingi 24,158,893,232. Kati ya fedha hizo Shilingi 4,055,481,082 zilikuwa ni fedha za matumizi ya kawaida na Shilingi 20,103,412,150 zilikuwa ni fedha za maendeleo. Hadi mwezi Machi 2018, jumla ya Shilingi 2,468,524,645 sawa na asilimia 12.13 ya fedha za maendeleo zimepokelewa; na Shilingi 2,928,687,064 sawa na asilimia 72.23 ya fedha za matumizi ya kawaida zimepokelewa. 3.2 UTEKELEZAJI WA MIRADI NA PROGRAMU MBALIMBALI KATIKA MWAKA 2017/2018 NA MALENGO YA MWAKA 2018/2019 25. Mheshimiwa Spika, katika mwaka 2017/2018, sekta za maji na umwagiliaji zilitekeleza miradi inayolenga kuboresha upatikanaji wa huduma ya majisafi 12 na usafi wa mazingira vijijini na mijini; usimamizi na uendelezaji wa rasilimali za maji; ufuatiliaji wa ubora wa maji; uendelezaji wa miundombinu ya umwagiliaji; na kutekeleza masuala mtambuka. Utekelezaji wa bajeti ya mwaka 2017/2018 na mpango wa mwaka 2018/2019 umeelezwa kwa kina kama ifuatavyo:- 3.2.1 Usimamizi na Uendelezaji wa Rasilimali za Maji 26. Mheshimwa Spika, majukumu ya Wizara yangu ni kusimamia na kuendeleza rasilimali za maji kwa kuchunguza na kutathmini rasilimali za maji, kuhakikisha rasilimali za maji zinatunzwa na kuendelezwa, pamoja na kusimamia rasilimali za majishirikishi. Utekelezaji wa majukumu hayo umeelezwa kwa kina kama ifuatavyo:- 3.2.1.1 Mwenendo wa Rasilimali za Maji 27. Mheshimiwa Spika, upatikanaji wa takwimu na taarifa za mwenendo wa rasilimali za maji ni muhimu katika kutambua hali ya maji kwa nyakati tofauti kwenye maeneo mbalimbali nchini. Takwimu na taarifa hizo hutumika katika usanifu wa miundombinu ya kusambaza maji, umwagiliaji, mabwawa na usanifu wa madaraja. Hadi mwezi Machi 2018, takwimu za maji zimekusanywa kwenye vituo 475 vya kupima mwenendo wa rasilimali za maji nchini na kuchakatwa. Vituo hivyo vinajumuisha vituo 220 vya kupima mtiririko wa maji mitoni, vituo 13 vya kupima kina cha maji katika mabwawa ya Mindu, Mtera, Kihansi, Kidatu na Nyumba ya Mungu, vituo sita (6) vya kupima kina cha maji katika maziwa ya Victoria, Tanganyika, Nyasa na Rukwa, vituo 152 vya kupima mvua, vituo 65 vya kupima hali ya hewa na vituo 19 vya kupima mwenendo wa maji chini ya ardhi. 13 28. Mheshimiwa Spika, kutokana na takwimu zilizokusanywa, mwenendo wa rasilimali za maji umeonesha kupungua kwa mvua zilizonyesha katika mwaka wa kihaidrolojia unaoanzia mwezi Novemba 2016 hadi mwezi Oktoba 2017 ikilinganishwa na wastani wa mvua katika mwaka uliopita wa kihaidrolojia na kusababisha kupungua kwa viwango vya maji katika baadhi ya mito, maziwa na mabwawa. Kiambatisho Na. 2 kinaonesha kiwango cha maji katika mito, maziwa na mabwawa mbalimbali nchini. 29. Mheshimiwa Spika, katika kuimarisha ukusanyaji wa takwimu za mwenendo wa rasilimali za maji nchini, jumla ya vituo sita (6) vya kupima mtiririko wa maji kwenye mito (hydrometric stations) na vituo sita (6) vya hali ya hewa (mini weather stations) vimejengwa katika mabonde ya Ziwa Nyasa na Bonde la Ruvuma na Pwani ya Kusini. Aidha, ukarabati ulifanyika katika vituo 30 vya kupima mwenendo wa rasilimali za maji nchini. Katika mwaka 2018/2019, Wizara yangu itaendelea na ujenzi wa vituo 35 kwenye mito na ukarabati wa vituo 45 vya kufuatilia mwenendo wa rasilimali za maji pamoja na kukusanya takwimu kwenye mabonde yote nchini. 3.2.1.2 Uhifadhi wa Mazingira na Vyanzo vya Maji 30. Mheshimiwa Spika, ongezeko la shughuli za kibinadamu kwenye maeneo ya vyanzo vya maji limekuwa ni changamoto inayosababisha uharibifu wa vyanzo vya maji na mazingira. Jumla ya vyanzo 298 vya maji vilibainishwa kuwa katika hatari ya kuharibika na kuathirika. Katika kukabiliana na changamoto hiyo, Wizara inaendelea kutekeleza Mpango wa miaka mitano wa Utunzaji wa Rasilimali za Maji wa mwaka 2014 – 2020 kwa lengo la kuhifadhi mazingira na vyanzo vya maji pamoja na kuzijengea uwezo taasisi zinazosimamia 14 rasilimali za maji nchini. Katika mwaka 2017/2018, vyanzo sita (6) vya maji vimewekewa mipaka na kuongeza idadi ya vyanzo vya maji vilivyowekewa mipaka kufikia 84. Vilevile, jumla ya vyanzo 18 vimetangazwa kuwa maeneo tengefu ya vyanzo vya maji na taratibu za kutangaza maeneo zaidi zinaendelea. Kiambatisho Na. 3 kinaonesha vyanzo vya maji vilivyotangazwa kuwa maeneo tengefu. Katika mwaka 2018/2019, Serikali imepanga kutangaza vyanzo 45 kuwa maeneo tengefu ya vyanzo vya maji. Vilevile, jumla ya Jumuiya za Watumia Maji (Water User Associations) 20 zimepewa mafunzo pamoja na vitendea kazi ili ziweze kusimamia rasilimali za maji kwa ufanisi zaidi. Katika mwaka 2018/2019, Wizara imepanga kuunda Jumuiya 33 za Watumia Maji na kuziimarisha zilizopo. 3.2.1.3 Kudhibiti Uchafuzi wa Vyanzo vya Maji 31. Mheshimiwa Spika, katika kudhibiti uchafuzi wa vyanzo vya maji, Wizara hufanya ukaguzi wa ubora wa majitaka yanayotiririshwa kwenye vyanzo vya maji. Hadi mwezi Machi 2018, jumla ya viwanda 22, migodi saba (7) na taasisi nne (4) zilifanyiwa ukaguzi. Matokeo ya ukaguzi yalibaini kuwepo kwa uchafuzi mkubwa wa vyanzo vya maji unaotokana na utiririshwaji wa majitaka ambapo wahusika walichukuliwa hatua stahiki ikiwa ni pamoja na kupewa onyo, kutakiwa kusitisha utiririshaji wa majitaka, kuagizwa kuboresha miundombinu ya majitaka katika shughuli zao na kufuata maelekezo yaliyopo kwenye mipango yao ya usimamizi wa mazingira (Environmental Management Plans). Vilevile, ukaguzi wa miundombinu ya majitaka hufanyika mara kwa mara ili kuhakikisha viwanda, migodi na taasisi zinazotiririsha majitaka kwenye vyanzo vya maji 15 zinafuata taratibu na kupata vibali. Katika mwaka 2017/2018, jumla ya vibali 13 vilitolewa kati ya 30 vilivyopangwa kwa ajili ya kutiririsha majitaka yanayokidhi viwango kwenye vyanzo vya maji katika Bodi za Maji za Mabonde ya Ziwa Victoria (5), Wami/Ruvu (4), Mto Rufiji (3) na Mto Pangani kibali kimoja (1). Viwanda, migodi na taasisi hizo ziliagizwa kuzingatia masharti ya vibali vya kutiririsha majitaka kwenye vyanzo vya maji. Katika mwaka 2018/2019, jumla ya vibali 30 vya kutiririsha majitaka vimepangwa kutolewa. 3.2.1.4 Utafutaji wa Vyanzo Vipya vya Maji 32. Mheshimiwa Spika, Wizara imeendelea kutafuta vyanzo vipya vya maji pamoja na kufanya tathmini na usanifu katika vyanzo vilivyobainishwa ili viweze kuendelezwa kwa matumizi mbalimbali. Hadi mwezi Machi 2018, jumla ya maeneo 179 yanayofaa kuchimbwa visima yalitambuliwa katika Bonde la Mto Pangani maeneo 37, Ruvuma na Pwani ya Kusini (90), Ziwa Victoria (16), Rufiji (10), Bonde la Kati (11), Wami-Ruvu (11) na Ziwa Rukwa maeneo manne (4). Aidha, Serikali inaendelea kutambua vyanzo vya maji vinavyofaa kufanyiwa usanifu na kufanya utafiti wa maji chini ya ardhi katika maeneo mengi zaidi ili kuongeza upatikanaji wa maji nchini. 3.2.1.5 Ujenzi wa Mabwawa ya Kimkakati 33. Mheshimiwa Spika, katika kuhakikisha uwepo wa maji ya kutosha kwa matumizi mbalimbali kwa kipindi chote cha mwaka, Serikali inaendelea kutekeleza ujenzi wa mabwawa ya kimkakati ya Farkwa (Dodoma), Kidunda (Morogoro) na Ndembera (Iringa). Bwawa la Farkwa litatumika kwa ajili ya usambazaji wa maji katika 16 Mji wa Dodoma na Wilaya za Chemba na Kondoa pamoja na kilimo cha umwagiliaji. Bwawa la Kidunda litatumika kwa ajili kuhakikisha Mto Ruvu unakuwa na maji katika kipindi chote cha mwaka, kilimo cha umwagiliaji na uzalishaji wa umeme. Bwawa la Ndembera litatumika kwa ajili ya kuhakikisha Mto Ruaha unakuwa na maji katika kipindi chote cha mwaka, kilimo cha umwagiliaji na kuzalisha umeme. Hadi sasa usanifu wa mabwawa hayo umekamilika ikiwa ni pamoja na tathmini za kimazingira na kijamii pamoja na uthamini wa mali kwa ajili ya kulipa fidia wananchi watakaopisha ujenzi wa mabwawa hayo. Hadi mwezi Machi 2018, ulipaji wa fidia kwa wananchi watakaopisha ujenzi wa bwawa la Kidunda umekamilika na unaendelea kwa mabwawa ya Farkwa na Ndembera. Katika mwaka 2018/2019 Serikali itaendelea kutafuta fedha kwa ajili ya ujenzi wa mabwawa hayo. 3.2.1.6 Udhibiti wa Uchimbaji Holela wa Visima 34. Mheshimiwa Spika, mojawapo ya majukumu ya Wizara yangu ni kudhibiti uchimbaji holela wa visima vya maji kwa kuzipatia leseni kampuni zinazohusika na shughuli za utafiti na uchimbaji wa visima. Hatua hiyo husaidia kuzitambua na kufuatilia utendaji kazi wa kampuni hizo. Hadi mwezi Machi 2018, jumla ya kampuni 43 ziliomba kupatiwa leseni ambapo leseni 34 zilitolewa kwa kampuni za uchimbaji visima vya maji na leseni saba (7) kwa kampuni za utafiti wa maji chini ya ardhi. Kampuni mbili (2) hazikupewa leseni kwa kuwa hazikukidhi vigezo vinavyokubalika. Vilevile, leseni 30 zilitolewa kwa wataalam wa uchimbaji wa visima. Aidha, visima vya maji 608 vilichimbwa katika maeneo mbalimbali nchini. Kati ya hivyo, visima 184 vilichimbwa na Wakala wa Uchimbaji Visima na Ujenzi wa Mabwawa (DDCA) na visima 424 vilichimbwa na kampuni binafsi. 17 Katika mwaka 2018/2019, Serikali itaendelea kutoa leseni za uchimbaji visima kwa kampuni na wataalam wanaokidhi vigezo pamoja na kusimamia Sheria ya Usimamizi wa Rasilimali za Maji Na.11 ya mwaka 2009 na Kanuni zake kwa lengo la kudhibiti uchimbaji holela wa visima vya maji nchini. 3.2.1.7 Matumizi Bora ya Rasilimali za Maji na Udhibiti wa Migogoro 35. Mheshimiwa Spika, Bodi za Maji za Mabonde zimeendelea kutoa elimu kwa wadau kuhusu umuhimu wa kuwa na vibali vya kutumia maji na kusimamia matumizi endelevu ya rasilimali za maji. Hadi mwezi Machi 2018, jumla ya vibali vipya 688 vilitolewa katika Bonde la Mto Pangani (31), Mto Rufiji (309), Wami/Ruvu (216), Ruvuma na Pwani ya Kusini (18), Bonde la Kati (71) na Ziwa Victoria vibali 43. Vilevile, jumla ya maombi mapya 178 ya kutumia maji yaliwasilishwa na taratibu za kutoa vibali hivyo zinaendelea. Katika mwaka 2018/2019, Serikali imepanga kutoa vibali 600 vya kutumia maji kwa lengo la kusimamia matumizi endelevu ya rasilimali za maji nchini. Aidha, kwa upande wa udhibiti wa migogoro ambayo hutokea miongoni mwa watumiaji wa rasilimali za maji, Bodi za Maji za Mabonde kwa kushirikiana na Jumuiya za Watumia Maji zimeendelea kutoa ushauri wa matumizi endelevu ya rasilimali za maji. Hadi mwezi Machi 2018, jumla ya migogoro 21 ya watumia maji ilijitokeza katika Bonde la Mto Pangani (9), Mto Rufiji (1), Wami/Ruvu (6), Ziwa Rukwa (1), Ziwa Nyasa (3), na Bonde la Kati mgogoro mmoja (1). Kati ya hiyo, migogoro 17 imesuluhishwa; na migogoro minne (4) katika Bonde la Mto Pangani (3) na Wami/Ruvu (1) ipo katika hatua mbalimbali za usuluhishi. 18 3.2.1.8 Mipango Shirikishi ya Usimamizi na Uendelezaji wa Rasilimali za Maji 36. Mheshimiwa Spika, Wizara inaendelea kukamilisha Mipango Shirikishi ya Usimamizi na Uendelezaji wa Rasilimali za Maji ili kuhakikisha rasilimali hizo zinasimamiwa kwa pamoja na wadau wote wanaohusika na matumizi ya maji. Wizara imekamilisha uandaaji wa mipango hiyo kwa mabonde sita (6) ya Ziwa Rukwa, Ziwa Nyasa, Ziwa Tanganyika, Ruvuma na Pwani ya Kusini, Mto Rufiji na Bonde la Kati. Hadi mwezi Machi 2018, tathmini ya Kimkakati ya Kimazingira na Kijamii (Strategic Environment and Social Assessment) imekamilika kwa Bonde la Rufiji. Serikali inaendelea kutafuta fedha kwa ajili ya kufanya tathmini ya Kimkakati ya Kimazingira na Kijamii kwa mabonde yaliyobaki. Mipango Shirikishi ya Usimamizi na Uendelezaji wa Rasilimali za Maji kwa mabonde ya Pangani, Ziwa Victoria na Bonde la Wami/Ruvu imeanza kuandaliwa na inatarajiwa kukamilika mwaka 2018/2019. 3.2.1.9 Kuimarisha Bodi za Maji za Mabonde 37. Mheshimiwa Spika, Wizara imeendelea kuziimarisha Bodi za Maji za Mabonde tisa (9) nchini kwa kujenga ofisi, kuzipatia vitendea kazi na kutoa mafunzo kwa watumishi. Bodi hizo zina jukumu la kutunza, kusimamia na kuendeleza rasilimali za maji. Hadi mwezi Machi 2018, ujenzi wa ofisi za Bodi za Maji za Bonde la Ziwa Tanganyika umekamilika, Ziwa Rukwa umefikia asilimia 85, Bonde la Kati asilimia 90, Ruvuma na Pwani ya Kusini asilimia 85 na Bonde la Ziwa Nyasa asilimia 40. Katika mwaka 2018/2019, Wizara itaendelea kuzijengea uwezo Bodi za Maji za Mabonde ili ziweze kutekeleza majukumu yake kwa ufanisi zaidi. 19 3.2.1.10 Mradi wa Kunusuru Vyanzo vya Maji kupitia Mpango Endelevu wa Matumizi Bora ya Ardhi katika Mabonde Madogo ya Mto Zigi na Mto Ruvu 38. Mheshimiwa Spika, Serikali kwa kushirikiana na Shirika la Maendeleo la Umoja wa Mataifa (UNDP) pamoja na Mfuko wa Mazingira Duniani (Global Environment Facility - GEF) inatekeleza Mradi wa Kunusuru Vyanzo vya Maji kupitia Mpango Endelevu wa Matumizi Bora ya Ardhi katika mabonde madogo ya Mto Zigi (Bonde la Pangani) na Mto Ruvu (Bonde la Wami-Ruvu). Gharama za mradi ni Dola za Marekani milioni 27.65. Mradi huo una maeneo mawili ya utekelezaji, ambayo ni kujenga uwezo wa taasisi na kukuza uratibu wa masuala ya rasilimali za maji miongoni mwa mamlaka za mabonde hayo na wadau wengine pamoja na kutekeleza shughuli za usimamizi endelevu wa ardhi zinazolenga kupunguza uharibifu wa vyanzo vya maji na kuboresha maisha ya jamii. Mradi unatekelezwa kwa kipindi cha miaka mitano kuanzia mwaka 2016 hadi 2021 ambapo jumla ya vijiji 20 katika Halmashauri za Wilaya za Morogoro, Mvomero, Muheza, Mkinga na Korogwe vitanufaika. 39. Mheshimiwa Spika, hadi mwezi Machi 2018, kazi zilizotekelezwa kupitia mradi huo ni uainishaji wa maeneo yatakayosaidia kutoa taarifa za msingi kuhusu wingi na ubora wa maji katika mabonde hayo; utunzaji wa misitu hekta 151.38 kwenye hifadhi ya Mlima Uluguru na hekta 115 kwenye hifadhi ya msitu wa Amani zilizokuwa zimeharibiwa kwa kiasi kikubwa na shughuli za kilimo na uchimbaji wa madini. Uhifadhi wa misitu ulihusisha uimarishaji wa doria kwa kujenga kituo cha polisi katika msitu wa Amani, kuwaondoa wananchi waliovamia maeneo ya vyanzo; kupanda miti ili 20 kurudisha uoto wa asili; na kuanzisha vikundi vya ujasiriamali ili kuwapatia wananchi shughuli mbadala za kujipatia kipato ikiwemo kuwapatia mizinga ya nyuki. Vilevile, vijiji vinne (4) vipo katika hatua za mwisho za kukamilisha mipango ya matumizi bora ya ardhi; na Jumuiya nne (4) za Watumia Maji ziliundwa katika maeneo ya mradi ambapo Jumuiya tatu (3) zipo katika bonde dogo la Mto Zigi na Jumuiya moja (1) katika bonde dogo la Mto Ruvu. Aidha, mradi huo kwa kushirikiana na Mamlaka ya Majisafi na Usafi wa Mazingira Tanga umejenga miundombinu ya kusambaza maji yenye urefu wa kilomita 3.4 katika vijiji vya Mashewa, Shembekeza na Kimbo kwa gharama ya Shilingi milioni 103 na kunufaisha wananchi wapatao 3,700 wa vijiji hivyo. 40. Mheshimiwa Spika, katika mwaka 2018/2019, kazi zitakazotekelezwa ni pamoja na kukamilisha mpango wa matumizi bora ya ardhi kwa vijiji 12 vilivyopo katika maeneo ya mradi; kuunda na kuziimarisha Jumuiya za Watumia Maji kwa kuzijengea ofisi na kutoa mafunzo; kuainisha watumiaji wa maji waliopo katika maeneo ya mabonde madogo ya Mto Zigi na Mto Ruvu; kununua vifaa vya kupima mwenendo wa maji; kuweka mipaka kwenye eneo la kilomita 20 katika Mto Zigi na Mto Ruvu; kuunda Jumuiya tatu (3) za watumiaji maji katika bonde dogo la Mto Ruvu, kujenga vidakio vya maji katika vijiji vya Mnyanza na Tangeni, kukarabati mradi wa maji katika kijiji cha Newyork, kujenga vituo sita vya kunyweshea mifugo, kuanzisha vitalu vya miti; na kuanzisha vikundi vya ujasiriamali ili kuwapatia wananchi shughuli mbadala za kujipatia kipato. 21 3.2.1.11 Mradi wa Kuimarisha Taasisi Zinazosimamia Rasilimali za Maji 41. Mheshimiwa Spika, Serikali kwa kushirikiana na Benki ya Dunia imeanza kutekeleza mradi wa kuimarisha taasisi zinazosimamia rasilimali za maji kwa kuboresha ukusanyaji na utunzaji wa takwimu za rasilimali za maji pamoja na kutekeleza miradi itakayohakikisha uwepo wa maji ya kutosha na uhifadhi wa rasilimali za maji katika mabonde yote nchini. Katika bonde la Wami-Ruvu mradi huo umelenga kukamilisha mpango shirikishi wa usimamizi na uendelezaji wa rasilimali za maji katika bonde la Wami-Ruvu, ujenzi wa ofisi na maabara, uundaji wa jumuiya za watumia maji, uanzishaji wa kamati za mabonde madogo na kuhifadhi vyanzo vya maji. Mradi huo unatekelezwa kwa kipindi cha miaka mitano kuanzia mwaka 2017 hadi 2022 kwa gharama ya Dola za Marekani milioni 50. Katika mwaka 2018/2019, jumla ya Shilingi bilioni 10.18 zimetengwa kwa ajili ya kuendelea na utekelezaji wa mradi huo. 3.2.1.12 Ukusanyaji wa Maduhuli 42. Mheshimiwa Spika, maduhuli yanayokusanywa na Bodi za Maji za Mabonde kupitia vibali na ada za matumizi ya maji, vibali vya utiririshaji wa majitaka na faini hutumika kwa ajili ya kusimamia, kutunza na kuendeleza rasilimali za maji katika mabonde husika. Lengo ni kuziimarisha Bodi hizo ili ziweze kutekeleza majukumu yake kwa ufanisi. Hadi mwezi Machi 2018, Shilingi bilioni 4.65 zilikusanywa ambazo ni sawa na asilimia 112 ya lengo la Shilingi bilioni 4.15 zilizopangwa kukusanywa katika mwaka 2017/2018. Katika mwaka 2018/2019, Bodi za Maji za Mabonde zimepanga kukusanya Shilingi bilioni 4.44 kutoka kwenye vyanzo mbalimbali vya mapato. Kiambatisho 22 Na. 4 kinaonesha makadirio na ukusanyaji wa maduhuli katika Bodi za Maji za Mabonde. 3.2.1.13 Usimamizi wa Rasilimali za Majishirikishi 43. Mheshimiwa Spika, nchi yetu ina mabonde saba yanayovuka mipaka ya nchi na hivyo kulazimika kushirikiana na nchi nyingine 17 katika kutunza rasilimali za maji zilizopo kwenye mabonde hayo. Ushirikiano baina ya Tanzania na nchi nyingine unatekelezwa kupitia mikataba na makubaliano ambayo yameanzisha Kamisheni na Taasisi mbalimbali. Nchi hizo ni Angola, Botswana, Namibia, Zambia, Zimbabwe, Malawi, Msumbiji, Burundi, Jamhuri ya Kidemokrasia ya Kongo, Misri, Ethiopia, Kenya, Rwanda, Sudan, Sudan Kusini, Uganda na Eritrea. Wizara imeendelea kushirikiana na nchi hizo kupitia vyombo vya pamoja vilivyoundwa ili kusimamia matumizi endelevu ya rasilimali hizo kwa kutekeleza programu na miradi mbalimbali kama ifuatavyo:- (a) Mradi wa Hifadhi ya Mazingira ya Ziwa Victoria 44. Mheshimiwa Spika, katika mwaka 2017/2018, Serikali kwa kushirikiana na Serikali za Burundi, Kenya, Rwanda na Uganda iliendelea kutekeleza awamu ya pili ya Mradi wa Usimamizi na Hifadhi ya Mazingira ya Ziwa Victoria (Lake Victoria Environmental Management Project – LVEMP II) ambayo muda wake ulimalizika mwezi Desemba, 2017. Kazi zilizokamilika ni ukarabati na upanuzi wa maabara za maji za Mwanza, Musoma na Bukoba; ukarabati wa machinjio ya Mwanza; ujenzi wa mfumo wa majitaka katika machinjio ya Jiji la Mwanza ambao uko kwenye hatua za majaribio; utekelezaji wa miradi 295 ya kijamii inayonufaisha wakazi 505,550; na 23 uondoaji wa hekta 9.39 za gugumaji katika Ziwa Victoria. Vilevile, huduma ya usafi wa mazingira katika Jiji la Mwanza imeboreshwa kwa kuongeza kilomita 7.9 za mtandao wa majitaka na kuunganisha wateja 290 kwenye mtandao huo. Aidha, Serikali inaandaa andiko kwa ajili ya awamu ya tatu ya mradi ambayo itahusisha kukamilisha miradi ya kijamii, upanuzi wa miundombinu ya majitaka pamoja na upanuzi wa miradi inayozingatia usafi wa mazingira katika eneo la Simiyu na maeneo yanayozunguka Ziwa Victoria pamoja na miji ya Geita, Chato, Kayanga/Omurushaka, Buseresere, Katoro na Bunazi. (b) Programu ya Kuendeleza Bonde la Mto Songwe 45. Mheshimiwa Spika, Serikali kwa kushirikiana na Serikali ya Malawi imeendelea kutekeleza awamu ya pili ya Programu ya Kuendeleza Bonde la Mto Songwe. Katika mwaka 2017/2018, Azimio la kuanzisha Kamisheni ya Pamoja ya Bonde la Mto Songwe (Convention for Establishment of Songwe River Basin Commission) liliridhiwa na Bunge la Jamhuri ya Muungano wa Tanzania tarehe 07/09/2017. Vilevile, Serikali za Malawi na Tanzania zimepata fedha za kutekeleza mradi wa utunzaji wa mazingira ya Mto Songwe kutoka Global Environment Facility (GEF) ambapo Mtaalam Mshauri yuko katika hatua za kukamilisha andiko la mradi. Mradi huo umekadiriwa kugharimu Dola za Marekani milioni 6.4 na utatekelezwa chini ya Sekretarieti ya Mpito inayosimamia Kamisheni ya Bonde la Mto Songwe. Aidha, taratibu zimefanyika za kumpata Mtaalam Mshauri (Transaction Advisor) kwa ajili ya mradi wa ujenzi wa bwawa la Songwe Chini kupitia ubia baina ya Sekta ya Umma na Sekta Binafsi. Katika mwaka 2018/2019, Serikali za 24 Malawi na Tanzania zitaanzisha Kamisheni ya Pamoja ya Kusimamia Bonde la Mto Songwe ambayo pamoja na mambo mengine itatekeleza miradi ya utunzaji wa mazingira na ya kusambaza maji kwa vijiji vilivyopo katika Bonde hilo. (c) Bonde la Mto Zambezi 46. Mheshimiwa Spika, Wizara imeendelea kushirikiana na nchi wanachama wa Bonde la Mto Zambezi ambazo ni Angola, Botswana, Malawi, Msumbiji, Namibia, Zambia na Zimbabwe katika kutekeleza Mkataba wa Bonde hilo (Zambezi Water Course Commission - ZAMCOM). Lengo la Mkataba huo ni kusimamia na kuendeleza rasilimali za maji ya Bonde la Mto Zambezi. Katika mwaka 2017/2018, kazi zilizotekelezwa ni kukamilisha nyaraka inayoelekeza utaratibu wa kupeana taarifa za utekelezaji wa miradi mbalimbali ambayo inaweza kuwa na athari kwa nchi wanachama; kuandaa mfumo wa kuhifadhi na kubadilishana takwimu (data sharing) baina ya nchi wanachama; na maandalizi ya Mpango Mkakati wa ZAMCOM. Vilevile, Tanzania ilishiriki katika mkutano wa tano wa Mawaziri wa Maji wa Nchi za Bonde la Mto Zambezi ambao ulifanyika mwezi Februari, 2018 nchini Namibia. Lengo la mkutano huo lilikuwa ni kujadili utekelezaji wa majukumu ya Kamisheni, suala la michango ya nchi wanachama pamoja na kupitisha makadirio ya bajeti kwa mwaka 2018/2019. Aidha, mkutano huo uliazimia kuwa mkutano wa sita wa Mawaziri wa Maji wa nchi za Bonde la Mto Zambezi ufanyike nchini Tanzania. 25 (d) Kamisheni ya Pamoja ya Bonde la Mto Ruvuma 47. Mheshimiwa Spika, Wizara imeendelea kutekeleza Mkataba wa Kamisheni ya pamoja ya Bonde la Mto Ruvuma kati ya nchi yetu na Msumbiji. Katika mwaka 2017/2018, Mkutano wa tatu wa Kamisheni hiyo ulifanyika Jijini Dar es Salaam mwezi Novemba, 2017 kwa lengo la kujadili hali halisi ya utekelezaji wa maazimio ya Mkutano wa pili wa Kamisheni uliofanyika Maputo Msumbiji mwaka 2010 pamoja na kujadili na kutoa mapendekezo ya namna bora ya utekelezaji wa shughuli za Kamisheni. Mkutano huo uliazimia kutekeleza miradi iliyoainishwa katika Mkakati wa Usimamizi wa Pamoja wa Rasilimali za Maji (UPARAMA) na kujifunza kutoka kwenye Kamisheni za mabonde mengine ili kupata uzoefu. (e) Mkutano wa Mawaziri wa Maji na Nishati wa SADC 48. Mheshimiwa Spika, mkutano wa mwaka wa Mawaziri wa Maji pamoja na Nishati wa nchi wanachama wa Jumuiya ya Maendeleo ya Nchi za Kusini mwa Afrika (SADC), ulifanyika tarehe 09 – 13 Julai, 2017 katika Jiji la Ezulwini nchini Swaziland. Mkutano huo ulijadili utekelezaji wa Programu ya Maji ya SADC, taarifa ya Mkutano Mkuu wa Marais uliopita, pamoja na kupitia mpango kazi wa utafutaji fedha kwa ajili ya utekelezaji wa awamu ya nne ya Programu hiyo. Aidha, mkutano huo ulifanyika sambamba na Jukwaa la Uwekezaji la nchi wanachama wa SADC ambapo wadau mbalimbali wa maendeleo walihudhuria wakiwemo GIZ na AfDB. Katika Jukwaa hilo miradi miwili kutoka nchini Tanzania iliwasilishwa kwa ajili ya kutafutiwa fedha za utekelezaji. Miradi hiyo ni Programu ya Maendeleo ya Bonde la Mto 26 Songwe na Mradi wa Usambazaji wa Maji na Usafi wa Mazingira wa Nakonde - Tunduma. 3.2.2 Huduma za Ubora na Usafi wa Maji 49. Mheshimiwa Spika, maji safi na salama ni muhimu katika kulinda afya za wananchi dhidi ya magonjwa yatokanayo na maji. Wizara yangu ina jukumu la kuhakiki na kufuatilia ubora na usalama wa maji katika vyanzo vya maji, mitandao ya kusambaza maji pamoja na kutoa ushauri wa kitaalam kwa Mamlaka za Majisafi na Usafi wa Mazingira, Vyombo vya Watumiaji Maji, Bodi za Maji za Mabonde, Taasisi mbalimbali pamoja na watu binafsi. Uhakiki wa ubora wa maji husaidia katika kutoa maamuzi kuhusu matumizi mbalimbali ya maji na utekelezaji wa mikakati ya kudhibiti uchafuzi wa mazingira. 50. Mheshimiwa Spika, katika kuhakikisha maji yanayotumika kwenye shughuli mbalimbali za kiuchumi na kijamii yanakidhi viwango vinavyohitajika, Serikali kwa kushirikiana na wadau mbalimbali imeendelea kuhakiki ubora wa maji katika vyanzo vya maji na mitandao ya usambazaji maji. Katika mwaka 2017/2018 jumla ya sampuli 10,000 za majisafi na sampuli 1,500 za majitaka zilipangwa kuchunguzwa. Hadi mwezi Machi 2018, jumla ya sampuli 4,295 za majisafi zilikusanywa na kuchunguzwa, kati ya hizo sampuli 3,513 ni kwa ajili ya matumizi ya maji majumbani, viwandani (356), kuratibu mwenendo wa ubora wa maji katika vyanzo (309), shughuli za utafiti (41), umwagiliaji (66) na sampuli 10 za maji kwa ajili ya ujenzi. Kwa upande wa majitaka jumla ya sampuli 256 zilikusanywa na kufanyiwa uchunguzi. Matokeo ya uchunguzi wa sampuli hizo na hali ya ubora wa maji kwa matumizi mbalimbali ni kama ifuatavyo:- 27 3.2.2.1 Ubora wa Maji kwa Matumizi ya Majumbani 51. Mheshimiwa Spika, Wizara ilihakiki hali ya ubora wa maji kwa matumizi ya majumbani kutoka katika vyanzo vya maji na mitandao ya kusambaza maji kwenye Halmashauri, Mamlaka za Maji, Taasisi mbalimbali pamoja na vyanzo vya maji vya watu binafsi. Matokeo ya uchunguzi yalionesha kuwa sampuli 2,814 sawa na asilimia 80 zilikidhi viwango vinavyokubalika na sampuli 699 sawa na asilimia 20 hazikukidhi. Sampuli ambazo hazikukidhi viwango zilitokana na uwepo wa viwango vikubwa vya madini ya chuma na manganese kwenye sampuli zilizochukuliwa katika Halmashauri ya Wilaya ya Tunduru na uwepo wa kiwango kikubwa cha chumvichumvi na vijidudu kwenye sampuli kutoka Halmashauri za Pangani, Handeni na Mbeya. Kwa maeneo ambayo ubora wa maji haukukidhi viwango, ushauri wa kitaalam ulitolewa na kuzingatiwa hivyo kudhibiti athari ambazo zingeweza kutokea kutokana na matumizi ya maji yasiyo salama. 3.2.2.2 Ubora wa Maji kwa Matumizi ya Viwanda, Ujenzi, Umwagiliaji na Utafiti 52. Mheshimiwa Spika, katika kuhakiki ubora wa maji yanayotumika kwa ajili ya shughuli za viwandani, ujenzi, umwagiliaji na utafiti, sampuli za maji 473 zilikusanywa na kuchunguzwa. Kati ya hizo, sampuli zilizochunguzwa kwa ajili ya matumizi ya viwandani ni 356, ujenzi (sampuli 10), umwagiliaji (sampuli 66) na sampuli 41 zilichunguzwa kwa ajili ya shughuli za utafiti. Matokeo ya uchunguzi yalionesha kuwa sampuli zote zilikidhi viwango vya ubora kwa matumizi husika. Katika mwaka 2018/2019, Serikali itaendelea kufuatilia ubora wa maji yanayotumika kwa ajili ya matumizi mbalimbali ya shughuli za kiuchumi. 28 3.2.2.3 Ubora wa Majitaka Yanayorudishwa kwenye Mazingira 53. Mheshimiwa Spika, vyanzo vya maji vinaweza kuathiriwa kutokana na majitaka yanayozalishwa viwandani na majumbani kutiririshwa katika vyanzo vya maji bila kuzingatia miongozo ya utiririshaji majitaka kwenye mazingira. Katika kutathmini ubora wa majitaka yanayotiririshwa, Maabara za Maji huchunguza ubora wa majitaka hayo na kutoa ushauri kwa Mamlaka husika. Hadi mwezi Machi, 2018, jumla ya sampuli 256 za majitaka yanayorudishwa kwenye mazingira zilihakikiwa ubora wake. Matokeo ya uhakiki yalibaini kuwa sampuli 167 sawa na asilimia 65 hazikukidhi viwango vya ubora unaokubalika. Matokeo hayo yanaashiria kuwepo kwa kiwango kikubwa cha uchafuzi wa mazingira. Kutokana na hali hiyo, Wizara imetoa ushauri wa kitaalam katika miji, viwanda na Taasisi mbalimbali kuhusu uboreshaji wa mabwawa na mifumo ya kusafisha majitaka. Katika mwaka 2018/2019, Wizara itaendelea kufuatilia ubora wa majitaka katika miji, viwanda na taasisi mbalimbali kwa lengo la kudhibiti uchafuzi wa mazingira. 3.2.2.4 Ubora wa Madawa ya Kusafisha na Kutibu Maji 54. Mheshimiwa Spika, viwango vya ubora wa madawa yanayotumika kusafisha na kutibu maji hutakiwa kuthibitishwa kabla ya matumizi husika kwa lengo la kulinda afya za wananchi na usalama wa maji kwa ujumla. Katika mwaka 2017/2018, jumla ya sampuli 12 za madawa ya kusafisha na kutibu maji kutoka Taasisi 3 zilichunguzwa. Sampuli hizo ni za dawa aina ya Calcium Hypochlorite sampuli 4 kwa ajili ya kutibu maji; na Aluminium Sulphate(Shabu) (4), Polymerblend (3) na 29 Soda Ash sampuli 1 kwa ajili ya kusafisha maji. Matokeo ya uchunguzi yalionesha madawa hayo kukidhi viwango vinavyokubalika kwa ajili ya kusafisha na kutibu maji. Katika mwaka 2018/2019, Wizara itaendelea kusimamia Miongozo inayohusu ubora wa madawa ya kusafisha na kutibu maji. 3.2.2.5 Utekelezaji wa Mipango ya Usalama wa Maji na Mwongozo wa Kitaifa wa Ufuatiliaji wa Ubora wa Maji ya Kunywa 55. Mheshimiwa Spika, katika mwaka 2017/2018, Wizara imeendelea kuratibu utekelezaji wa Mipango ya Usalama wa Maji (Water Safety Plans) kwa lengo la kuboresha utoaji wa huduma ya majisafi na salama kwa Mamlaka za Majisafi na Usafi wa Mazingira pamoja na Vyombo vya Watumiaji Maji (COWSOs). Utekelezaji wa Mipango hiyo umeanza kwa Mamlaka ya Maji Kigoma na COWSO ya Mbande - Kongwa kama maeneo ya majaribio (pilot sites). Katika kufanikisha utekelezaji wa Mpango wa COWSO ya Mbande, Idara ya Maendeleo ya Kimataifa ya Serikali ya Uingereza kupitia Shirika la Afya Duniani limeidhinisha Shilingi milioni 125 kwa ajili ya kutafuta vyanzo zaidi vya maji ili kuboresha hali ya upatikanaji wa huduma ya maji katika eneo hilo. 56. Mheshimiwa Spika, katika mwaka 2017/2018, Wizara kwa kushirikiana na wadau mbalimbali imeandaa Mwongozo wa Kitaifa wa Ufuatiliaji wa Ubora wa Maji ya Kunywa (National Guideline for Monitoring Drinking Water Quality). Lengo la Mwongozo huo ni kuhakikisha watoa huduma ya maji ya kunywa wanazingatia viwango vya ubora vinavyokubalika ili kulinda afya za wananchi. Hadi mwezi Machi 2018, mikoa ya Dar es salaam, Kigoma, Njombe, Mbeya na Dodoma imejengewa uwezo kuhusu utekelezaji wa Mwongozo huo. Katika mwaka 30 2018/2019, Serikali itaendelea kutoa mafunzo ya Mwongozo na kuratibu utekelezaji wake kwa mikoa yote nchini. 3.2.2.6 Uondoaji wa Madini ya Fluoride katika Maji ya Kunywa na Kupikia 57. Mheshimiwa Spika, Wizara imeendelea kutekeleza Mkakati wa Uondoaji wa Madini ya Fluoride katika maji ya kunywa na kupikia katika maeneo yaliyoathirika na madini hayo. Hadi mwezi Machi 2018, jumla ya mitambo midogo 210 inayotumika katika ngazi ya Kaya (household deflouridation unit) imesambazwa katika mikoa ya Arusha na Mwanza kwenye maeneo yaliyoathirika kwa kiasi kikubwa na uwepo wa madini ya fluoride katika maji. Matumizi ya teknolojia hiyo yamenufaisha wananchi 1,700 wa maeneo hayo kwa kuwapatia majisafi na salama. Aidha, Serikali imeendelea kutoa elimu kwa wananchi kuhusu umuhimu wa kutumia teknolojia hiyo ya kutibu maji ili yafikie kiwango cha madini ya fluoride kinachokubalika. Vilevile, Madiwani 23 kutoka katika Halmashauri za Meru, Arusha na Ngorongoro wamepatiwa mafunzo na wanashiriki kuhamasisha wananchi kuhusu matumizi ya teknolojia ya uondoaji wa madini ya fluoride kwenye maji. 58. Mheshimiwa Spika, katika mwaka 2018/2019, Wizara imepanga kutengeneza na kusambaza mitambo midogo 1,000 ya kuondoa madini ya fluoride kwenye maji katika ngazi ya Kaya. Aidha, ili kukidhi mahitaji ya bone char na activated carbon, Serikali itaboresha mfumo wa ukusanyaji malighafi ambayo ni mifupa ya ng’ombe na kuongeza uzalishaji wa born char. 31 3.2.2.7 Maabara za Maji kupata Ithibati (Accreditation) 59. Mheshimiwa Spika, Serikali imeendelea na jitihada za kuhakikisha maabara zote za ubora wa maji nchini zinapata ithibati ili ziweze kutambulika kitaifa na kimataifa. Lengo ni kuongeza idadi ya maabara zenye ithibati (accreditation) kutoka moja iliyopo hadi maabara tano ifikapo mwaka 2019. Jitihada zinazofanyika ili kufikia lengo hilo ni pamoja na ujenzi wa majengo ya maabara yanayokidhi vigezo vya maabara za uchunguzi (testing laboratories), ununuzi wa vifaa vya kufanya uchunguzi, kutoa mafunzo na kushiriki katika mazoezi ya kujipima uwezo (Proficiency Test) kwa maabara zote 16 za Ubora wa Maji. Hadi mwezi Machi 2018, Mwongozo wa Usimamizi wa Ubora wa Maji kwa ajili ya Maabara za Dar es Salaam na Iringa unatumika na mafunzo kuhusu Mwongozo huo yanatolewa kwa watumishi wa maabara husika. Aidha, taarifa ya tathmini ya utendaji kazi za kiuchunguzi kwa kila maabara inaonesha kuwa maabara zimeendelea kufanya vizuri katika upimaji wa viashiria mbalimbali vya kemikali na vijidudu kwenye maji. Taarifa hiyo inaonesha maabara za maji zinajengewa uwezo kwa kutoa takwimu sahihi zinazotumika katika kutoa maamuzi kuhusu uendelezaji wa miradi ya maji na utoaji wa huduma za maji. Kwa upande wa Maabara ya Ubora wa Maji Mwanza ambayo ina Ithibati, Southern African Development Accredition Service (SADCAS) imeendelea kuifanyia ukaguzi (Laboratory Technical Audit) na tathmini ya matokeo imeonesha maabara ya Mwanza itaendelea kuwa na ithibati hadi mwaka 2019. Katika mwaka 2018/2019 taratibu za kuwasilisha maombi katika Bodi ya Ithibati (Accreditation Board) kwa maabara ya Dar es Salaam na Iringa zitafanyika. 32 3.2.2.8 Ujenzi na Ukarabati wa Maabara za Maji 60. Mheshimiwa Spika, Wizara imeendelea kujenga na kukarabati maabara za ubora wa maji nchini ili kuhakikisha kuwa maabara hizo zinakidhi mahitaji ya Mwongozo wa Viwango vya Kimataifa vya ISO 17025:2017. Hadi mwezi Machi 2018, Wizara imekamilisha ujenzi wa maabara ya Mwanza, Musoma na Kigoma. Vilevile, upanuzi na ukarabati wa majengo ya maabara za maji kwa Dar es Salaam umefikia asilimia 98 na Songea asilimia 45. Aidha, Wizara inaendelea na ujenzi wa majengo mapya ya maabara ya Singida ambapo ujenzi umefikia asilimia 80, Bukoba (99), Sumbawanga (75), Mbeya (65) na Mtwara asilimia 80. Katika mwaka 2018/2019, Wizara itaendelea kuboresha utoaji wa huduma za ubora wa maji kwa kuzijengea uwezo maabara za maji kote nchini ili kukidhi mahitaji ya mwongozo wa ISO 17025:2017 na kulinda afya za watumishi. 61. Mheshimiwa Spika, katika mwaka 2018/2019 Wizara itaendelea kutekeleza mkakati wa kusimamia ubora wa maji na kudhibiti uchafuzi wa vyanzo vya maji ambapo sampuli 10,000 za maji kutoka vyanzo mbalimbali na sampuli 1,500 za majitaka kutoka katika viwanda, migodi na Taasisi mbalimbali zitachunguzwa. 3.2.3 Huduma ya Maji Vijijini 62. Mheshimiwa Spika, miradi ya maji vijijini inatekelezwa kupitia Programu ya Maendeleo ya Sekta ya Maji chini ya Programu Ndogo ya Maji na Usafi wa Mazingira Vijijini. Utekelezaji wa miradi hiyo unahusisha ujenzi wa miradi mipya, ukarabati na upanuzi wa miradi iliyopo. Hadi mwezi Machi 2018, jumla ya miradi 1,493 imetekelezwa na inawanufaisha wananchi 21,321,500 33 waishio vijijini. Aidha, miradi 366 inaendelea kutekelezwa na imefikia hatua mbalimbali. Serikali inaendelea na ujenzi wa miradi ya maji vijijini pamoja na kutekeleza programu mbalimbali za kuimarisha uendeshaji na matengenezo ya miradi ya maji vijijini. Utekelezaji wa baadhi ya miradi ya maji pamoja na programu hizo ni kama ifuatavyo:- 3.2.3.1 Utekelezaji wa Miradi ya Maji 63. Mheshimiwa Spika, katika mwaka 2017/2018, utekelezaji wa miradi ya maji vijijini umefikia hatua mbalimbali kama inavyoelezwa katika aya zifuatazo:- (a) Mradi wa Maji wa Same – Mwanga – Korogwe 64. Mheshimiwa Spika, mradi wa maji wa Same – Mwanga – Korogwe unatarajia kutoa maji bwawa la Nyumba ya Mungu na kuhudumia miji ya Same na Mwanga pamoja na vijiji 38 vilivyomo kandokando ya bomba kuu katika Wilaya za Same, Mwanga na Korogwe. Mradi huo unatekelezwa na Serikali kwa kushirikiana na BADEA, OFID, SAUDI Fund na Kuwait Fund na umegawanyika katika awamu mbili. Awamu ya kwanza inatekelezwa katika vipande vinne vinavyohusisha ujenzi wa kidakio cha maji, mitambo ya kusafisha maji na miundombinu ya kupeleka na kusambaza maji katika miji ya Mwanga na Same pamoja na vijiji tisa (9) vilivyopo kandokando ya bomba kuu. Awamu ya pili ya mradi itahusu kupeleka maji kwenye vijiji 29 vilivyobaki. Mradi utakapokamilika utakuwa na uwezo wa kuhudumia wananchi wapatao 264,793 wa Wilaya ya Same, Mwanga (177,085) na Korogwe wananchi 15,053. 34 65. Mheshimiwa Spika, utekelezaji wa kipande cha kwanza unahusisha ujenzi wa kidakio cha maji, mtambo wa kutibu na kusafisha maji katika Kijiji cha Njiapanda, tanki la maji eneo la Kisangara pamoja na ulazaji wa bomba kutoka kwenye chanzo hadi tanki la maji litakalojengwa Kisangara. Hadi mwezi Machi 2018, utekelezaji wa kipande hicho umefikia asilimia 68. Vilevile, utekelezaji wa kipande cha nne unahusisha ujenzi wa tanki lenye ujazo wa lita milioni 9, matanki mawili ya ujazo wa lita 300,000 kila moja pamoja na ulazaji wa mabomba. Hadi mwezi Machi, 2018 ujenzi wa kipande hicho umefikia asilimia 37. 66. Mheshimiwa Spika, Serikali inaendelea kutafuta fedha kwa ajili ya kutekeleza kipande cha pili cha mradi kinachohusu ujenzi wa miundombinu katika vijiji tisa (9) vinavyozunguka mradi. Vilevile, utekelezaji wa kipande cha tatu unahusu ujenzi wa mtambo wa kusukuma maji kutoka kwenye tanki la Kisangara hadi Kiverenge, miundombinu ya matanki ya kuhifadhi maji na mabomba ya kusambaza maji katika Mji wa Mwanga. Hadi mwezi Machi 2018, kibali cha kuendelea na ujenzi kimepatikana kutoka Serikali ya KUWAIT na taratibu za kumpata Mkandarasi zinaendelea. Katika mwaka 2018/2019 jumla ya Shilingi bilioni 35 zimetengwa kwa ajili ya kuendelea na ujenzi wa mradi huo. (b) Mradi wa Maji wa Masoko 67. Mheshimiwa Spika, mradi wa maji wa Masoko unatekelezwa katika Wilaya ya Rungwe Mkoani Mbeya na unahusisha ujenzi wa vituo 335 vya kuchotea maji, vidakio vya maji, matanki sita (6) ya kuhifadhia maji na ulazaji wa mtandao wa mabomba wenye urefu wa kilomita 204.7. Utekelezaji wa mradi umegawanyika katika vipande (lots) vitano. Kipande cha kwanza 35 kinahusisha ujenzi wa kidakio cha maji katika Mto Mbaka, tanki la ujazo wa lita 90,000, vituo vitano (5) vya kuchotea maji, ulazaji wa mtandao wa mabomba yenye urefu wa kilomita 12.6 na ujenzi wa tanki lenye ujazo wa lita 370,000. Ujenzi wa kipande hicho unagharimu Shilingi milioni 552.2 na hadi mwezi Machi, 2018 utekelezaji umefikia asilimia 50. Kipande cha pili kinahusisha ujenzi wa kidakio cha maji, ujenzi wa chujio la maji, ujenzi wa vituo 40 vya kuchotea maji, ulazaji wa bomba lenye urefu wa kilomita 19.1 na ujenzi wa tanki lenye ujazo wa lita 290,000. Kipande hicho kinagharimu Shilingi milioni 851.6 na ujenzi wake umefikia asilimia 30. 68. Mheshimiwa Spika, kipande cha tatu kinahusisha ujenzi wa tanki lenye ujazo wa lita 600,000, ujenzi wa vituo 112 vya kuchotea maji na ulazaji wa bomba lenye urefu wa kilomita 61.9. Kipande hicho kinagharimu Shilingi bilioni 1.26 na hadi mwezi Machi, 2018 utekelezaji umefikia asilimia 35. Kipande cha nne kinahusisha ujenzi wa tanki lenye ujazo wa lita 550,000, ujenzi wa vituo 111 vya kuchotea maji na ulazaji wa mabomba yenye urefu wa kilomita 80.6. Kipande hicho kinagharimu Shilingi bilioni 2.4 na ujenzi wake umefikia asilimia 15. Kipande cha tano kinahusisha uboreshaji wa kidakio cha maji, ujenzi wa tanki lenye ujazo wa lita 90,000, ujenzi wa vituo 67 vya kuchotea maji na ulazaji wa mabomba yenye urefu wa kilomita 30.5. Kipande hicho kinagharimu Shilingi milioni 552.4 na ujenzi wake umefikia asilimia 45. 69. Mheshimiwa Spika, kukamilika kwa mradi wa maji wa Masoko kutaongeza huduma ya maji safi na salama kwa wananchi wapatao 19,624 wanaoishi katika vijiji vya Bulongwe, Ngaseke, Igembe, Ntandabala, Lupando, Bujesi, Lufumbi, Nsyasa, Ikama, Itagata, 36 Busisya, Mbaka, Isabula, Lwifa na Nsanga. Katika mwaka 2018/2019 Wizara imetenga Shilingi milioni 420 kwa ajili ya kuendelea na utekelezaji wa mradi huo. (c) Mradi wa Maji wa Vijiji 100 Vilivyopo Kando ya Bomba Kuu la KASHWASA 70. Mheshimiwa Spika, Wizara inaendelea kutekeleza mradi wa maji wa vijiji 100 vilivyopo kandokando ya bomba kuu la maji kutoka Ziwa Victoria hadi miji ya Kahama na Shinyanga. Utekelezaji wa awamu ya kwanza ya mradi umepangwa katika vijiji 40 ambapo vijiji 33 vimefanyiwa usanifu. Kati ya vijiji vilivyofanyiwa usanifu, ujenzi wa miradi kwenye vijiji 14 umekamilika na kunufaisha wananchi wapatao 38,348. Vijiji hivyo ni Runele, Gatuli, Nyashimbi, Magobeko, Kakulu, Butegwa, Nyang’homango, Ng'homango, Jimondoli, Kadoto, Lyabusalu, Mwajiji, Ichongo na Bukamba. Aidha, utekelezaji wa mradi unaendelea katika vijiji vya Mwasekagi na Mwakatola. Katika mwaka 2018/2019, Serikali imetenga Shilingi bilioni 7 kwa ajili ya kuendelea na ujenzi wa mradi kwenye vijiji vilivyobaki. (d) Mradi wa Maji wa Ntomoko 71. Mheshimiwa Spika, mradi wa maji wa Ntomoko ulilenga kutoa huduma katika vijiji 18 vya Wilaya za Kondoa na Chemba. Kutokana na uwezo wa chanzo kuonekana kutokukidhi mahitaji, mnamo mwezi Novemba, 2017 Wizara kwa kushirikiana na Ofisi ya Rais – TAMISEMI iliunda timu ya pamoja ya wataalam kwa ajili ya kufanya mapitio ya usanifu wa kina wa mradi pamoja na kutafuta chanzo kingine cha maji kwa ajili ya kuongeza wingi wa maji utakaokidhi mahitaji ya maji katika vijiji hivyo. Timu hiyo ilibaini kuwa chanzo cha Ntomoko kina uwezo wa kuhudumia vijiji vitatu tu. Kwa 37 sasa wananchi wapatao 9,408 wa vijiji vya Makirinya na Lusangi wanaendelea kupata huduma ya maji kutoka mradi wa maji Ntomoko. Katika mwaka 2018/2019, Serikali imetenga Shilingi bilioni 1 kwa ajili ya kuanza ujenzi wa bwawa lenye mita za ujazo milioni 2.8 litakalojengwa kwenye eneo la Kisangaji ili kukidhi mahitaji ya vijiji vilivyobaki ambavyo kwa sasa havipati huduma ya maji. Usanifu wa bwawa hilo pamoja na bomba kuu kutoka katika chanzo cha bwawa hadi makutano ya kijiji cha Lusangi umekamilika. Vilevile, ili kuharakisha utekelezaji wa mradi huo, usimamizi na ujenzi wa mradi utafanywa na Wizara ya Maji na Umwagiliaji kupitia Mamlaka ya Majisafi na Usafi wa Mazingira Dodoma (DUWASA). (e) Mradi wa Maji Chiwambo 72. Mheshimiwa Spika, Serikali ipo katika hatua za mwisho za kukamilisha upanuzi na ukarabati wa mradi wa maji wa Chiwambo uliopo katika Halmashauri ya Wilaya ya Masasi utakaogharimu Shilingi bilioni 4.49. Utekelezaji wa mradi huo unahusisha ukarabati wa matanki na miundombinu ya maji iliyochakaa, ujenzi wa matanki ya kuhifadhia maji, upanuzi wa miundombinu ya kusambaza maji na ujenzi wa vituo vya kuchotea maji. Hadi mwezi Machi 2018, utekelezaji wa mradi wa Chiwambo umefikia asilimia 95 na unatarajiwa kukamilika mwezi Mei, 2018. Kukamilika kwa mradi huo kutaboresha huduma ya maji kwa wakazi wapatao 84,082 wa Kata za Lulindi, Lupumbulu, Namalenga, Chiungutwa, Sindano, Mchauru na Mbuyuni. (f) Ukarabati na Ujenzi wa Mabwawa 73. Mheshimiwa Spika, Wizara imeendelea kujenga na kukarabati mabwawa katika maeneo mbalimbali 38 nchini hususan kwenye maeneo kame kwa lengo la kuhakikisha wananchi wanaoishi kwenye maeneo hayo wanapata huduma ya maji safi na salama. Hadi mwezi Machi 2018, ujenzi wa bwawa la Matwiga lililopo Wilayani Chunya umekamilika na linatarajiwa kuhudumia vijiji 15. Kwa upande wa bwawa la Mwanjoro lililopo Wilayani Meatu, utekelezaji wa ujenzi umefikia asilimia 91 ambapo kazi inayoendelea ni kukamilisha ujenzi wa utoro wa maji (spillway). Bwawa hilo likikamilika litahudumia vijiji vitatu (3) vya Mwanjoro, Jinamo na Mbushi vilivyopo Wlayani Meatu. 74. Mheshimiwa Spika, katika kuhakikisha uwepo wa vyanzo vya maji vya uhakika hususan kwenye maeneo kame, Serikali imeendelea kufanya utafiti wa maeneo mbalimbali yanayofaa kujengwa mabwawa nchini. Hadi mwezi Machi 2018, usanifu wa bwawa la Nsekwa katika Halmashauri ya Mlele umekamilika na taratibu za kumpata Mkandarasi zinaendelea. Kwa upande wa bwawa la Dongo litakalohudumia Halmashauri za Kiteto, Gairo na Kongwa, taratibu za kumpata Mtaalam Mshauri atakayefanya usanifu wa kina kwa ajili ya ujenzi wa bwawa hilo zinaendelea. Kwa bwawa la Kidete lililopo Wilayani Kilosa, timu ya pamoja ya Wizara ya Maji na Umwagiliaji na Ofisi ya Rais – TAMISEMI imeanza ukusanyaji wa takwimu kwa ajili ya usanifu wa bwawa ambalo pamoja na matumizi mengine litatumika kuzuia mafuriko yanayotokana na kiwango kikubwa cha maji kwenye Mto Kinyasungwe. Utekelezaji wa mabwawa ya Dongo na Kidete utasimamiwa na Wataalam wa Wizara. Aidha, utafiti kwa ajili ya maeneo yanayofaa kujenga mabwawa mapya unaendelea katika Halmashauri za Bahi, Mpwapwa na Chemba. Katika mwaka 2018/2019, Serikali imetenga Shilingi bilioni 3.87 kwa ajili ya ujenzi na ukarabati wa mabwawa. 39 3.2.3.2 Programu za Kuimarisha Uendelevu wa Huduma ya Maji Vijijini 75. Mheshimiwa Spika, katika kuhakikisha miradi ya maji vijijini inakuwa endelevu, Serikali imetoa mwongozo kwa Halmashauri kuhusu usajili wa Vyombo vya Watumiaji Maji (COWSOs) ambavyo vinapaswa kusimamia uendeshaji na matengenezo ya miradi ya maji vijijini. Hadi mwezi Machi 2018, jumla ya COWSOs 2,796 katika vijiji 3,435 zimeundwa na kusajiliwa katika Halmashauri mbalimbali nchini pamoja na kupatiwa mafunzo ya uendeshaji na usimamizi wa miradi na fedha. Aidha, Serikali kwa kushirikiana na wadau mbalimbali itaendelea kuimarisha uendelevu wa huduma ya maji vijijini kupitia Programu zifuatazo:- (a) Mfumo wa Malipo kwa Matokeo (Payment by Results - PbR) 76. Mheshimiwa Spika, Serikali kwa kushirikiana na Serikali ya Uingereza kupitia Shirika lake la Maendeleo ya Kimataifa DFID, inatekeleza mfumo wa malipo kwa matokeo ili kutoa motisha ya fedha katika utekelezaji wa miradi kwenye Halmashauri kwa lengo la kuongeza kasi ya uendeshaji na matengenezo ya miradi ya maji vijijini. Kupitia mfumo huo, malipo ya Paundi 50 hutolewa kwa kila kituo cha kuchotea maji kitakachokarabatiwa na kufanya kazi na Paundi 1,500 kwa kituo kipya kitakachojengwa. Utekelezaji wa awamu ya kwanza ya mpango ulikamilika mwezi Juni, 2017 na jumla ya Halmashauri 57 zilikidhi vigezo vya kupata malipo hayo ambapo Shilingi bilioni 3.93 zilipelekwa katika Halmashauri hizo kati ya Shilingi bilioni 6 zilizopangwa katika mwaka 2016/2017. Awamu ya pili inaendelea ambapo jumla ya Halmashauri 72 zimekidhi vigezo vya kupata malipo ya Shilingi bilioni 8.55 kati ya Shilingi 40 bilioni 53.6 zilizopangwa katika mwaka 2017/2018. Katika mwaka 2018/2019 Shilingi bilioni 54.5 zimetengwa kwa ajili ya utekelezaji wa programu hiyo. (b) Programu ya Kuimarisha Uendelevu wa Huduma ya Maji na Usafi wa Mazingira Vijijini 77. Mheshimiwa Spika, Serikali kwa kushirikiana na Benki ya Dunia itaanza kutekeleza Programu ya Kuimarisha Uendelevu wa Huduma ya Maji na Usafi wa Mazingira Vijiijini kwa kutumia mfumo wa malipo kwa matokeo (Payment for Results – PforR) kwa kipindi cha miaka sita (6) kuanzia mwaka 2018 hadi mwaka 2024 kwa gharama ya Dola za Marekani milioni 300. Programu hiyo inatarajiwa kuanza rasmi mwezi Julai, 2018 na itatekelezwa katika mikoa 17 ya Tabora, Katavi, Rukwa, Lindi, Geita, Shinyanga, Singida, Kagera, Mwanza, Manyara, Mtwara, Simiyu, Iringa, Mara, Ruvuma, Kigoma na Songwe. Katika mwaka 2018/2019, jumla ya Shilingi bilioni 23.5 zimetengwa kwa ajili ya kutekeleza programu hiyo. (c) Matumizi ya Teknolojia ya Nishati Jadidifu (Renewable Energy) 78. Mheshimiwa Spika, Serikali kwa kushirikiana na Chuo Kikuu cha Ohio (Ohio State University - OSU) cha Marekani inaendelea kutekeleza miradi miwili ya majaribio ya nishati jadidifu katika vijiji vya Ghalunyangu na Mughangha katika Halmashauri ya Singida iliyoanza kutekelezwa mwezi Novemba 2017. Aidha, Serikali inaendelea na mazungumzo na OSU ili kupata fedha kwa ajili ya utekelezaji wa miradi kwenye vijiji 36 katika mikoa ya Kilimanjaro, Mwanza, Mara, Tabora, Singida na Dodoma. Lengo ni kutekeleza miradi ya matumizi ya 41 nishati jadidifu katika vijiji 125 katika maeneo mbalimbali nchini ifikapo mwaka 2020. (d) Uvunaji wa Maji ya Mvua 79. Mheshimiwa Spika, uvunaji wa maji ya mvua kupitia mapaa ya nyumba ni muhimu kutokana na uhaba wa upatikanaji wa maji hususan katika maeneo kame. Kutokana na umuhimu huo, Serikali imeendelea kuzihamasisha Taasisi za Kijamii, Asasi na Watu Binafsi kujenga miundombinu ya uvunaji wa maji ya mvua kwenye majengo yao. Vilevile, Wizara imeendelea kutoa mafunzo kwa wananchi kuhusiana na uvunaji wa maji ya mvua kwa kutumia teknolojia rahisi kupitia mapaa ya majengo kwa kujenga matanki ya mfano kwenye maeneo ya shule, zahanati na masoko katika Halmashauri mbalimbali nchini. 3.2.3.3 Miradi Mingine ya Maji Vijijini Inayotarajiwa Kutekelezwa (a) Mradi wa Maji na Usafi wa Mazingira Mkoani Kigoma 80. Mheshimiwa Spika, mradi wa maji na usafi wa mazingira mkoani Kigoma unatarajiwa kuhudumia wakazi wapatao 200,000 katika vijiji 26 vya Mkoa huo. Mradi huo utatekelezwa na Serikali kwa kushirikiana na Serikali ya Ubelgiji kwa gharama ya Euro milioni 8.8. Hadi mwezi Machi 2018, Meneja wa Mradi amepatikana na taratibu za kuajiri watumishi wengine wa kutekeleza mradi huo zinaendelea. Vilevile, taratibu za kumpata Mtaalam Mshauri kwa ajili ya usanifu na usimamizi wa mradi zinaendelea. Ujenzi wa mradi huo unatarajia kuanza baada ya usanifu kukamilika. Katika mwaka 42 2018/2019 Serikali imetenga kiasi cha Shilingi bilioni 4.4 kwa ajili ya kuendelea na utekelezaji wa mradi huo. (b) Miradi ya Maji katika Maeneo ya Maziwa Makuu 81. Mheshimiwa Spika, katika kutatua changamoto ya uhaba wa huduma ya maji kwenye baadhi ya maeneo ya pembezoni mwa maziwa makuu ya Tanganyika, Nyasa na Victoria, Serikali inaendelea na jitihada mbalimbali ili kuhakikisha huduma hiyo inapatikana katika maeneo hayo. Hadi mwezi Machi 2018, Mtaalam Mshauri wa kufanya upembuzi yakinifu na usanifu wa miradi ya maji kwenye maeneo hayo amepatikana. Kazi hiyo itafanyika katika mwaka 2018/2019 na jumla ya Shilingi milioni 500 zimetengwa kwa ajili ya kutekeleza kazi hiyo. (c) Mradi wa Maji wa Lukululu 82. Mheshimiwa Spika, mradi wa maji Lukululu utatekelezwa katika Halmashauri ya Wilaya ya Mbozi na utahusisha vijiji vya Lukululu, Mbewe, Mlangali, Shomola, Shaji na Ndolezi katika Kata ya Mlangali na vijiji vya Igunda, Mahenje, Mbulu, Myovizi, Ichesa na Ivugula katika Kata ya Myovizi. Mradi huo utatekelezwa na Serikali kwa kushirikiana na Serikali ya Hispania kupitia Debt Swap Program between Tanzania and Spain na utagharimu Shilingi bilioni 5. Hadi mwezi Machi 2018, Mkataba kati ya Wizara na kampuni ya ONGAWA ambayo itafanya mapitio ya usanifu na kusimamia ujenzi wa mradi umeandaliwa na unatarajiwa kusainiwa mwezi Juni, 2018. Serikali inaendelea na mazungumzo na Serikali ya Hispania kwa ajili ya kutekeleza mradi huo ambao utahudumia wananchi 35,277 wa Kata hizo. Katika mwaka 2018/2019 Serikali 43 imetenga kiasi cha Shilingi bilioni 1.89 kwa ajili ya kutekeleza mradi huo. (d) Mradi wa Pamoja na Mgodi wa Bulyanhulu 83. Mheshimiwa Spika, mradi huo unatekelezwa na Serikali kwa kushirikiana na Kampuni inayomiliki Mgodi wa Dhahabu wa Bulyanhulu (ACACIA). Mradi una lengo la kuboresha upatikanaji wa huduma ya maji katika vijiji 14 vilivyopo katika Halmashauri za Wilaya za Shinyanga, Nyang'hwale na Msalala. Utekelezaji wa mradi unahusu kutoa maji kutoka bomba kuu la KASHWASA na kuyapeleka kwenye vijiji vya Mwenge, Nyugwa, Kharumwa, Mwamakiliga, Izunya, Kafita, Lushimba, Rwabakanga, Kakola Namba 9, Bushing'we, Kakola, Bugarama, Igudija na Ilogi. Maandalizi ya ujenzi yameanza na mradi unatarajiwa kukamilika mwezi Desemba, 2018. Kukamilika kwa mradi kutawanufaisha wananchi wapatao 100,243 wa Halmashauri hizo. 84. Mheshimiwa Spika, katika mwaka 2018/2019, Wizara itaendelea kuhakikisha wananchi waishio vijijini wanapata huduma endelevu ya majisafi na salama. Jumla ya Shilingi bilioni 358.4 zimepangwa kutekeleza miradi ya maji vijijini ambapo fedha za ndani ni Shilingi bilioni 230 na fedha za nje ni Shilingi bilioni 128.4. Mchanganuo wa fedha za maendeleo zilizotengwa katika mwaka 2018/2019 kwa ajili ya kutekeleza miradi ya maji vijijini umeoneshwa kwenye Kiambatisho Na. 5. 3.2.4 Huduma ya Maji Mijini 85. Mheshimiwa Spika, katika mwaka 2017/2018, Wizara kwa kushirikiana na wadau mbalimbali iliendelea kutekeleza Programu Ndogo ya Majisafi na Usafi wa Mazingira Mijini kwa kujenga, kukarabati na kupanua 44 mifumo ya majisafi na majitaka pamoja na kuzijengea uwezo Mamlaka za Maji. Miradi hiyo hutekelezwa kwa kutoa maji kutoka vyanzo vya maziwa, mito, chemichemi, visima na mabwawa. Lengo likiwa ni kuwapatia wananchi wengi zaidi huduma ya majisafi na usafi wa mazingira katika maeneo ya mijini ikiwemo miji mikuu ya mikoa, miji mikuu ya wilaya na miji midogo. Utekelezaji wa baadhi ya miradi ni kama ifuatavyo:- 3.2.4.1 Miradi Inayotumia chanzo cha Maji Kutoka Maziwa (Ziwa Victoria na Ziwa Tanganyika) kupeleka kwenye Miji Mbalimbali (a) Miradi ya Kutoa Maji Ziwa Victoria (i) Miji ya Isaka na Kagongwa 86. Mheshimiwa Spika, Serikali inatekeleza mradi wa maji kutoka bomba kuu la KASHWASA kwenda katika miji ya Isaka na Kagongwa. Mradi huo umegawanyika katika vipande viwili ambapo kipande cha kwanza kinagharimu Shilingi bilioni 11.91 na kipande cha pili Shilingi bilioni 12.81. Utekelezaji wa kipande cha kwanza unahusisha ulazaji wa bomba kuu kutoka Kinaga hadi Kagongwa lenye urefu wa kilomita 52.84 na ujenzi wa chemba. Hadi mwezi Machi 2018, utekelezaji wa kipande hicho umefikia asilimia 44. Utekelezaji katika kipande cha pili unahusu ulazaji wa mabomba ya kusambaza maji yenye urefu wa kilomita 24 katika Mji wa Kagongwa na kilomita 23 katika Mji wa Isaka pamoja na ujenzi wa matanki mawili (2) ya chuma kwa kila mji na vituo 16 vya kuchotea maji. Hadi mwezi Machi 2018, utekelezaji wa kipande hicho umefikia asilimia 20. Mradi utakapokamilika utawanufaisha wakazi wapatao 115,000 wa miji ya Isaka na Kagongwa ambapo hali ya upatikanaji wa huduma ya maji itaongezeka kutoka 45 asilimia 26 hadi asilimia 90 kwa Mji wa Isaka na asilimia 24 hadi asilimia 95 kwa Mji wa Kagongwa. Katika mwaka 2018/2019, Serikali imetenga Shilingi bilioni 6.5 kwa ajili ya kuendelea na utekelezaji wa mradi huo. (ii) Miji ya Mwadui, Kishapu, Kolandoto na Maganzo 87. Mheshimiwa Spika, Wizara kupitia Mamlaka ya Majisafi na Usafi wa Mazingira Kahama-Shinyanga (KASHWASA) imekamilisha utekelezaji wa mradi wa ulazaji wa mabomba ya maji katika miji ya Mwadui, Kishapu, Kolandoto na Maganzo pamoja na ujenzi wa tanki la maji lenye ujazo wa lita milioni 1.2 katika Mji wa Kishapu. Mradi huo umegharimu Shilingi bilioni 15.2 na umewezesha wananchi 58,155 kupata huduma ya maji safi na salama katika maeneo hayo. (iii) Miji ya Tabora, Igunga, Nzega na Wilaya ya Uyui 88. Mheshimiwa Spika, Serikali inatekeleza mradi wa maji kutoka bomba kuu la KASHWASA wenye malengo ya muda mrefu ya kuwapatia huduma ya maji ya uhakika wananchi wapatao milioni 1.1 wa miji ya Tabora, Igunga, Nzega na Wilaya ya Uyui pamoja na vijiji 110 vilivyopo ndani ya kilomita 12 kutoka bomba kuu. Mradi huo unatekelezwa kwa gharama ya Dola za Marekani milioni 268.35, fedha kutoka Serikali ya India kama mkopo wa masharti nafuu. Kazi zinazotekelezwa ni ulazaji wa bomba kuu, mabomba ya kusambaza maji pamoja na ujenzi wa matanki ya kuhifadhi maji. Mradi umegawanyika katika vipande vitatu ambapo kipande cha kwanza kinaanzia Kijiji cha Solwa (kilichopo Wilayani Shinyanga Vijijini) hadi Mji wa Nzega; kipande cha pili 46 kinaanzia Nzega mjini hadi Manispaa ya Tabora kupitia Wilaya ya Uyui; na kipande cha tatu kinaanzia Nzega mjini hadi Igunga mjini. Hadi mwezi Machi 2018, utekelezaji wa mradi umefikia asilimia 15 na utakapokamilika upatikanaji wa huduma ya maji katika miji hiyo utakuwa asilimia 100. (iv) Jiji la Mwanza na Miji ya Lamadi, Magu na Misungwi 89. Mheshimiwa Spika, Serikali kwa kushirikiana na Benki ya Uwekezaji ya Ulaya (European Investment Bank-EIB) na Shirika la Maendeleo la Ufaransa (French Development Agency-AFD) inaendelea kutekeleza miradi ya uboreshaji wa huduma ya majisafi na usafi wa mazingira katika Jiji la Mwanza na Miji ya Magu, Misungwi na Lamadi kwa gharama ya Euro milioni 104.5. Kwa upande wa Jiji la Mwanza, kazi zinazotekelezwa ni ulazaji wa bomba kuu na mabomba ya kusambaza maji yenye urefu wa kilomita 64.82; ujenzi wa matanki sita (6) katika maeneo ya Kitangiri lita 500,000, Nyasaka (lita 1,000,000), Mjimwema/Nyakabungo (lita 1,200,000), Nyegezi (lita 1,200,000) na Bugarika matanki mawili yenye ujazo wa lita 800,000 na lita 200,000; kubadilisha mabomba yaliyochakaa; kuongeza mtandao wa mabomba katika maeneo ya barabara ya Kenyata, Makongoro na Nyakato yenye urefu wa kilomita 15.77; na ujenzi wa mtambo wa kutibu maji. 90. Mheshimiwa Spika, hadi mwezi Machi 2018, utekelezaji wa mradi wa majisafi umefikia asilimia 15 na unatarajiwa kukamilika katika mwaka 2018/2019. Mradi huo utakapokamilika utawanufaisha wakazi wapatao 105,649 wanaoishi maeneo ya milimani ambao hawapati huduma ya maji kwa sasa. Maeneo hayo ni Nyasaka, 47 Bugarika, Nyegezi, Capripoint, Mjimwema, Nyakabungo na Kitangiri. Aidha, uboreshaji wa huduma ya usafi wa mazingira katika Jiji la Mwanza hususan kwenye maeneo ya milimani pamoja na ujenzi wa mfumo rahisi wa uondoaji wa majitaka unaendelea na hadi mwezi Machi, 2018 utekelezaji umefikia asilimia 80 na unatarajiwa kukamilika mwezi Mei 2018. 91. Mheshimiwa Spika, kwa upande wa mradi wa kuboresha huduma ya majisafi katika miji ya Magu, Misungwi na Lamadi, kazi zitakazotekelezwa ni pamoja na kujenga mifumo mipya ya kusafisha na kutibu maji; ulazaji wa bomba kuu na mabomba ya kusambaza maji; ujenzi wa matanki; ujenzi wa vituo vya kuchotea maji na ununuzi wa vitendea kazi (magari na pikipiki). Hadi mwezi Machi 2018, utekelezaji wa mradi umefikia asilimia 10 na unatarajiwa kukamilika mwezi Mei, 2019. Kukamilika kwa mradi huo kutawanufaisha wakazi 23,315 waishio Misungwi Mjini na Kijiji cha Nyahiti; wakazi 45,340 waishio Magu Mjini na vijiji vya Ilungu na Kipeja; na wakazi 23,540 wa Lamadi Mjini. (v) Manispaa ya Musoma 92. Mheshimiwa Spika, Serikali kwa kushirikiana na Shirika la Maendeleo la Ufaransa (AFD) inatekeleza mradi wa kuboresha huduma ya majisafi na usafi wa mazingira katika Manispaa ya Musoma kwa gharama ya Shilingi bilioni 45. Kazi zinazotekelezwa ni ujenzi wa chanzo cha kutoa maji kutoka Ziwa Victoria ambacho kimeweza kuongeza uzalishaji wa maji kutoka lita milioni 10.14 hadi lita milioni 36 kwa siku ambazo zitakidhi mahitaji ya maji kwa Manispaa ya Musoma hadi mwaka 2025. Mradi umekamilika na upo kwenye kipindi cha uangalizi. Kukamilika kwa mradi huo 48 kumewanufaisha wakazi wapatao 145,288 wa Halmashauri ya Manispaa ya Musoma. (b)Mradi wa Kutoa Maji Ziwa Tanganyika kwenda Manispaa ya Kigoma 93. Mheshimiwa Spika, ujenzi wa mradi wa maji unaohusu usambazaji wa huduma ya majisafi na usafi wa mazingira katika Manispaa ya Kigoma unatekelezwa kwa gharama ya Euro milioni 16.32 kwa ushirikiano wa Serikali na Serikali ya Ujerumani na Umoja wa Ulaya. Kazi zinazotekelezwa ni pamoja na ujenzi wa kidakio cha maji; ujenzi wa matanki matano (5) yenye ujazo wa lita milioni 2 kila moja na tanki moja lenye ujazo wa lita 500,000; ujenzi wa tanki (balance tank) lenye ujazo wa lita milioni 2; ujenzi wa kituo cha kusukuma maji chenye pampu 9; ulazaji wa mabomba ya kusambaza maji urefu wa kilomita 122.8; ulazaji wa bomba kuu lenye urefu wa kilomita 22; ujenzi wa vituo 70 vya kuchota maji; ujenzi wa mabwawa mawili (2) ya kutibu majitaka; na ununuzi wa gari la kutoa huduma ya uondoaji majitaka. Hadi mwezi Machi 2018, utekelezaji wa mradi umefikia asilimia 83 na unatarajiwa kukamilika mwezi Mei, 2018 na utakapokamilika utaongeza uzalishaji wa maji kutoka lita milioni 1.3 za sasa hadi lita milioni 42 na kuboresha upatikanaji wa huduma ya majisafi na salama kutoka asilimia 65 za sasa hadi asilimia 95 na kuwanufaisha wakazi wapatao 384,501. 3.2.4.2 Miradi Inayopata Maji kutoka Vyanzo vya Mito Kupeleka Miji Mbalimbali (a) Mji wa Orkesumet 94. Mheshimiwa Spika, mradi wa uboreshaji wa huduma ya majisafi katika Mji wa Orkesumet 49 unatekelezwa na Serikali kwa kushirikiana na Benki ya Maendeleo ya Nchi za Kiarabu (BADEA) na Mfuko wa Nchi zinazozalisha mafuta kwa Maendeleo ya Kimataifa (OFID). Mradi huo ambao unapata maji kutoka Mto Pangani umegawanyika katika vipande (lots) viwili ambapo kipande cha kwanza kitagharimu Shilingi bilioni 12.99 na kipande cha pili Shilingi bilioni 25.02. Utekelezaji wa kipande cha kwanza unaohusu ujenzi wa kidakio cha maji na mtambo wa kutibu na kusafisha maji utaanza mwezi Mei, 2018. Vilevile, utekelezaji wa kipande cha pili umeanza na unahusisha ujenzi wa matanki ya kuhifadhi maji; ulazaji wa bomba kuu na mabomba ya kusambaza maji; ujenzi wa vituo vya kuchotea maji; na miundombinu ya kunyweshea mifugo. Hadi mwezi Machi 2018, utekelezaji wa kazi hizo umefikia asilimia 36 na kazi zilizobaki zinatarajiwa kukamilika mwezi Agosti, 2018. Mradi utakapokamilika utaongeza hali ya upatikanaji wa huduma ya maji safi na salama kutoka asilimia 48 hadi asilimia 100 na kuwanufaisha wakazi wapatao 52,000 wa Mji wa Orkesument pamoja na mifugo yao. (b) Mji wa Longido 95. Mheshimiwa Spika, Serikali inatekeleza mradi wa uboreshaji wa huduma ya upatikanaji wa maji katika Mji wa Longido. Mradi huo umegawanyika katika vipande vinne (4). Utekelezaji wa kipande cha kwanza unaogharimu Shilingi bilioni 10.89 unahusu ujenzi wa chanzo katika Mto Simba, ulazaji wa bomba kuu lenye urefu wa kilomita 63.02 kutoka Mto Simba hadi kwenye tanki la Longido mjini na ujenzi wa chemba nne (4) za kupunguza msukumo wa maji. Hadi mwezi Machi 2018, utekelezaji wa kipande hicho umefikia asilimia 40. Utekelezaji wa kipande cha pili utagharimu Shilingi bilioni 2.54 na unahusisha ulazaji wa bomba la 50 kusafirisha maji kutoka Longido hadi Kijiji cha Engikaret pamoja na ujenzi wa kituo cha kusukuma maji. Hadi mwezi Machi 2018, utekelezaji wa kipande hicho umefikia asilimia 42. 96. Mheshimiwa Spika, kipande cha tatu kinachogharimu Shilingi milioni 276.36 kinahusisha ujenzi wa tanki la kuhifadhi maji litakalojengwa katika Mji wa Longido, ukarabati wa matanki matatu, ukarabati wa miundombinu ya kunyweshea mifugo na ulazaji wa mabomba ya kusambaza maji katika Kijiji cha Engikaret. Hadi mwezi Machi 2018, utekelezaji wa kipande hicho umefikia asilimia 90. Kipande cha nne kinahusu ulazaji wa mabomba ya kusambaza maji katika Mji wa Longido kwa gharama ya Shilingi bilioni 2.09 ambapo utekelezaji wa kipande hicho umefikia asilimia 75. Kukamilika kwa mradi wa Longido kutawezesha wananchi wapatao 16,712 kupata huduma ya maji safi na salama. Katika mwaka 2018/2019, Serikali imetenga Shilingi bilioni 6 kwa ajili ya kukamilisha mradi huo. (c) Miji ya Vwawa na Mlowo 97. Mheshimiwa Spika, katika mwaka 2017/2018, Serikali imeendelea kutekeleza miradi ya kuboresha huduma ya majisafi katika Miji ya Vwawa na Mlowo katika Mkoa mpya wa Songwe. Mradi wa maji katika Mji wa Vwawa unatekelezwa kwa gharama ya Shilingi bilioni 1.47 ambapo kazi zinazotekelezwa ni ujenzi wa kidakio cha maji kwenye Mto Mantengu, ufungaji wa mitambo ya kutibu maji, ulazaji wa bomba kuu lenye urefu wa kilomita 17.1, ulazaji wa mtandao wa kusambaza maji wenye urefu wa kilomita 12.56 na ununuzi wa dira za maji 1,200. Hadi mwezi Machi 2018, utekelezaji wa mradi umefika asilimia 70. 51 98. Mheshimiwa Spika, mradi wa kuboresha huduma ya maji katika Mji wa Mlowo unatekelezwa kwa gharama ya Shilingi milioni 466 kwa kutumia chanzo cha Mto Mlowo. Kazi zinazotekelezwa ni ujenzi wa matanki mawili (2) yenye jumla ya ujazo wa lita 200,000, ulazaji wa bomba kuu lenye urefu wa kilomita 2, upanuzi wa mtandao wa kusambaza maji wenye urefu wa kilomita 15, ufungaji wa mtambo wa kusuma maji na ununuzi wa dira za maji 200. Hadi mwezi Machi 2018, utekelezaji wa mradi umefikia asilimia 60. 99. Mheshimiwa Spika, miradi yote ikikamilika katika Miji ya Vwawa na Mlowo itaongeza upatikanaji wa huduma ya maji kutoka asilimia 38.4 hadi asilimia 56.4 na kunufaisha wakazi 10,171 wa Mji wa Vwawa na 9,154 wa Mji wa Mlowo. Katika mwaka 2018/2019, Serikali imetenga Shilingi bilioni 2.5 kwa ajili ya kukamilisha miradi hiyo. 3.2.4.3 Miradi inayopata Maji kutoka kwenye Visima Kupeleka Miji Mbalimbali (a) Jiji la Arusha 100. Mheshimiwa Spika, ili kuondoa kero ya uhaba wa majisafi na uondoaji majitaka katika Jiji la Arusha, Serikali kwa kushirikiana na Benki ya Maendeleo ya Afrika (AfDB) inatekeleza mradi wa ujenzi wa miundombinu ya usambazaji majisafi na uboreshaji wa huduma ya uondoaji wa majitaka unaogharimu Dola za Marekani milioni 233.9. Kazi zinazotekelezwa ni pamoja na uchimbaji wa visima virefu 56; ujenzi wa matanki 10; ujenzi wa mtambo wa kutibu na kusafisha maji; upanuzi na ukarabati wa mtandao wa mabomba ya majisafi; upanuzi na ukarabati wa mtandao wa majitaka, ujenzi wa mabwawa mapya 18 ya majitaka; ujenzi wa ofisi ya 52 Mamlaka; ununuzi wa vitendea kazi na kutoa mafunzo mbalimbali kwa watumishi. Hadi mwezi Machi 2018, utekelezaji wa mradi umefikia asilimia 3 na unatarajiwa kukamilika mwaka 2020. Kukamilika kwa mradi huo kutaongeza uzalishaji wa maji kutoka lita milioni 40 kwa siku za sasa hadi lita milioni 200 kwa siku. Vilevile, muda wa upatikanaji wa huduma ya majisafi utaongezeka kutoka saa 12 za sasa hadi saa 24 kwa siku pamoja na kuongeza huduma ya uondoaji wa majitaka kutoka asilimia 7.6 za sasa hadi asilimia 30. (b) Manispaa ya Lindi 101. Mheshimiwa Spika, Serikali kwa kushirikiana na Serikali ya Ujerumani na Umoja wa Ulaya inatekeleza mradi wa maji katika Manispaa ya Lindi kwa gharama ya Euro Milioni 11.7. Kazi zinazotekelezwa ni uchimbaji wa visima virefu 10; ujenzi wa chujio la maji lenye uwezo wa kusafisha maji lita milioni 7.5 kwa siku; ujenzi wa matanki mawili ya maji yenye ujazo wa lita milioni 3 na lita milioni 2; ulazaji wa bomba kuu la maji lenye urefu wa kilomita 11.5; ulazaji wa mabomba ya kusambaza maji yenye urefu wa kilomita 27; ujenzi wa vituo 85 vya kuchotea maji; ujenzi wa mabwawa mawili (2) ya kutibu majitaka; na ununuzi wa gari la huduma ya uondoaji majitaka. Kwa ujumla utekelezaji wa mradi umefikia asilimia 90. Kukamilika kwa mradi huo kutaongeza uzalishaji wa maji kutoka lita milioni 1.5 za sasa hadi lita milioni 9 na kuwanufaisha wakazi wapatao 81,343 wa Mji wa Lindi. (c) Mji wa Geita 102. Mheshimiwa Spika, Serikali kwa kushirikiana na Benki ya Maendeleo ya Afrika (AfDB) inaendelea kutekeleza mradi wa Majisafi na Usafi wa Mazingira wa 53 Ziwa Victoria (LVWATSAN II) katika Mji wa Geita kwa gharama ya Shilingi bilioni 6.67. Mradi huo unasimamiwa na Mamlaka ya Majisafi na Usafi wa Mazingira Mwanza. Kazi zinazotekelezwa ni uchimbaji wa visima virefu vitatu (3) ambapo visima viwili (2) vimefungiwa pampu; ufungaji wa pampu kwenye visima vitano (5) vya zamani; ulazaji wa bomba kuu lenye urefu wa kilomita 16; ulazaji wa mabomba ya kusambaza maji yenye urefu wa kilomita 38; ununuzi wa dira za maji 4,090; pamoja na ujenzi wa matanki manne (4) yenye jumla ya ujazo wa lita 815,000 katika maeneo ya Kagera, Buhalahala, Shule ya Waja na Stendi ya Mabasi. Kwa ujumla utekelezaji wa mradi umefikia asilimia 95 na unatarajiwa kukamilika mwezi Mei, 2018. Kukamilika kwa mradi huo kutaongeza uzalishaji wa maji kutoka lita milioni 3.8 kwa siku hadi lita milioni 5.7 kwa siku na kuboresha hali ya upatikanaji wa maji kutoka asilimia 35 hadi asilimia 70 kwa wakazi wapatao 135,359 wa Mji wa Geita. 103. Mheshimiwa Spika, vilevile, mradi huo unahusisha uboreshaji wa huduma za usafi wa mazingira ambapo ujenzi wa vyoo viwili (2) katika Shule za Msingi Mbugani na Nyankumbu umekamilika. Kazi zinazoendelea ni ujenzi wa mabwawa ya kutibu majitaka na ujenzi wa dampo la kisasa la kutupa taka ngumu kwenye eneo la Usindakwe. Hadi mwezi Machi 2018, utekelezaji wa mradi wa kuboresha huduma ya usafi wa mazingira umefikia asilimia 75. Katika mwaka 2018/2019, Serikali imetenga Shilingi bilioni 2 kwa ajili ya kuendelea kuboresha hali ya huduma ya majisafi na usafi wa mazingira katika Mji wa Geita. 54 3.2.4.4 Miradi Inayotumia chanzo cha Maji kutoka kwenye Chemchemi Kupeleka Miji Mbalimbali (a) Mji wa Mpanda ` 104. Mheshimiwa Spika, Serikali imekamilisha utekelezaji wa mradi wa mserereko kutoka katika chemchemi ya Kanoge hadi tanki la Manga kwa gharama ya Shilingi milioni 607.12. Kukamilika kwa mradi huo kumeongeza uzalishaji wa maji kutoka lita milioni 3.2 hadi lita milioni 4.6 kwa siku pamoja na kuwanufaisha wakazi wapatao 10,000 wa maeneo ya Makanyagio, Madukani na Majengo B. Katika mwaka 2018/2019, Serikali imetenga Shilingi bilioni 1.5 ili kuendelea kuboresha hali ya upatikanaji wa huduma ya maji katika Mji wa Mpanda. (b) Mji wa Njombe 105. Mheshimiwa Spika, katika kuboresha huduma ya majisafi na usafi wa mazingira katika Mji wa Njombe, Serikali inatekeleza mradi unaopata maji kutoka Chemchemi ya Kibena kwa gharama ya Shilingi bilioni 1.1. Hadi mwezi Machi 2018, kazi zilizokamilika ni ulazaji wa bomba kuu lenye urefu wa kilomita 2.2, ujenzi wa kidakio cha maji, ununuzi wa dira za maji na ufungaji wa pampu mbili za kusukuma maji zenye uwezo wa kuzalisha mita za ujazo 72 kwa saa. Kwa ujumla utekelezaji wa mradi umefikia asilimia 90 na unatarajiwa kukamilika mwezi Juni 2018. Mradi huo utakapokamilika utaongeza uzalishaji wa maji kutoka lita 480,000 hadi lita 864,000 kwa siku na kuboresha upatikanaji wa huduma ya maji katika Hospitali ya Kibena, Chuo cha Uuguzi na maeneo ya Nyamyuya, Ofisi za Mkoa na 55 Mgendela. Katika mwaka 2018/2019, Serikali imetenga Shilingi bilioni 1.5 kwa ajili ya kukamilisha mradi huo. 3.2.4.5 Miradi ya Majisafi na Usafi wa Mazingira katika Jiji la Dar es Salaam na Miji ya Kibaha na Bagamoyo 106. Mheshimiwa Spika, Wizara inatekeleza miradi ya majisafi na usafi wa mazingira kwa ajili ya kuboresha upatikanaji wa huduma ya majisafi na uondoaji majitaka katika Jiji la Dar es Salaam pamoja na miji ya Kibaha na Bagamoyo. Miradi inayoendelea kutekelezwa ni kama ifuatavyo:- (a) Visima Virefu vya Kimbiji na Mpera 107. Mheshimiwa Spika, mradi wa maji wa Kimbiji na Mpera unahusu uchimbaji wa visima virefu 20 kwa gharama ya Shilingi bilioni 18 ambavyo vinatarajiwa kuzalisha maji lita milioni 260 kwa siku. Hadi mwezi Machi 2018, visima 19 vimechimbwa na kati ya hivyo visima 15 vimekamilika na uchimbaji wa visima vinne (4) unaendelea. Kazi ya uchimbaji wa visima vyote 20 itakamilika mwezi Mei, 2018. Aidha, Serikali inaendelea kutafuta fedha kiasi cha Dola za Marekani milioni 158 kwa ajili ya kujenga miundombinu ya kusambaza maji kutoka kwenye visima vya Mpera ili kupeleka maji katika maeneo ya Gongo la Mboto, Chanika, Luzando, Pugu, Mpera, Chamanzi, Kitunda, Ukonga, Kinyerezi na Uwanja wa Ndege. Kwa upande wa visima vya Kimbiji, gharama ya miundombinu ya kusambaza maji ni Dola za Marekani milioni 307 na maeneo yatakayonufaika ni Temeke, Kisarawe, Kibada, Kimbiji, Kigamboni, Tuangoma, Mkuranga, Kongowe, Mbagala, Kurasini, Mtoni, Tandika, Keko na Chang’ombe. 56 (b) Ukarabati na Upanuzi wa Mfumo wa Kusambaza Majisafi 108. Mheshimiwa Spika, Serikali inatekeleza mradi wa ukarabati na upanuzi wa mfumo wa kusambaza majisafi katika maeneo ya Tegeta hadi Mpiji, Mpiji hadi Bagamoyo na Mbezi hadi Kiluvya kwa gharama ya Dola za Marekani milioni 32.93. Hadi mwezi Machi 2018, utekelezaji wa mradi umefikia asilimia 81. Kazi zilizotekelezwa ni ulazaji wa mabomba ya kusambaza maji yenye urefu wa kilomita 283.3 kati ya kilomita 511.6 zilizopangwa; ujenzi wa tanki la kuhifadhi maji lenye ujazo wa lita milioni 5 katika eneo la Salasala; na ujenzi wa matanki manne (4) yenye ujazo wa lita milioni 6 kila moja katika maeneo ya Changanyikeni, Wazo, Bunju na Bagamoyo. Kukamilika kwa mradi huo kutanufaisha wakazi wa Mji wa Bagamoyo na vitongoji vyake, eneo la uwekezaji la Bagamoyo (EPZ), Mpiji, Bunju, Mabwepande, Boko, Mbweni, Tegeta, Ununio, Wazo, Salasala, Kinzudi, Matosa, Mbezi Juu, Goba, Changanyikeni, Makongo, Kiluvya, Kibamba, Mbezi, Msakuzi, Makabe, Malamba mawili na Msigani. Katika mwaka 2018/2019, Serikali imetenga Shilingi bilioni 38.5 kwa ajili ya kuendelea na utekelezaji. (c) Ujenzi wa Bwawa la Kidunda 109. Mheshimiwa Spika, usanifu wa ujenzi wa bwawa la Kidunda pamoja na ulipaji wa fidia kwa wakazi watakaopisha ujenzi wa bwawa hilo umekamilika. Kwa sasa, Serikali inaendelea kutafuta fedha kwa ajili ya kuanza ujenzi utakaogharimu Dola za Marekani milioni 215. Mradi huo utajumuisha ujenzi wa bwawa lenye mita za ujazo milioni 190 kwa ajili ya kuhifadhi maji yatakayotumika katika mitambo ya Ruvu Juu na Ruvu Chini; ujenzi wa kituo cha kufua Megawati 20 za 57 umeme; ujenzi wa njia ya msongo mkubwa wa umeme kutoka Kidunda hadi Chalinze; na ujenzi wa barabara yenye urefu wa kilomita 76 kutoka Ngerengere hadi Kidunda. Lengo la mradi huo ni kuhakikisha kuwa maji katika Mto Ruvu ambao ni chanzo kikubwa cha maji kwa Jiji la Dar es Salaam na Miji ya Kibaha na Bagamoyo yanapatikana katika kipindi chote cha mwaka. Serikali ipo katika hatua za mwisho za majadiliano na NSSF kuhusu upatikanaji wa fedha kwa ajili ya ujenzi wa mradi huo. (d) Kuboresha Miundombinu ya Uondoaji Majitaka 110. Mheshimiwa Spika, Serikali inaendelea na uboreshaji wa usafi wa mazingira katika Jiji la Dar es Salaam kwa kupanua mtandao wa uondoaji majitaka na kujenga miundombinu ya kusafisha majitaka. Lengo ni kuongeza wastani wa upatikanaji wa huduma ya uondoaji majitaka kutoka asilimia 10 hadi asilimia 30 ifikapo mwaka 2020. Katika kutimiza lengo hilo Serikali itatekeleza ujenzi wa miradi katika maeneo matatu ya Jangwani, Kurasini na Mbezi Beach. (i) Eneo la Jangwani 111. Mheshimiwa Spika, Serikali kwa kushirikiana na Serikali ya Korea Kusini itatekeleza mradi wa kuboresha huduma ya uondoaji majitaka kwa gharama ya Dola za Marekani milioni 90.09. Mradi huo utahusisha ujenzi wa mfumo wa majitaka wenye mabomba yenye urefu wa kilomita 376 kutoka maeneo ya Ubungo, Kinondoni, Magomeni, Mwananyamala, Msasani, katikati ya Jiji na Ilala hadi kwenye mtambo wa kusafisha majitaka utakaojengwa eneo la Jangwani. Vilevile, ujenzi wa mradi utahusisha kubadili mwelekeo wa bomba 58 linalomwaga majitaka baharini na kuyapeleka kwenye mtambo wa Jangwani. Mtambo huo utakuwa na uwezo wa kusafisha lita milioni 200 za majitaka kwa siku. Ujenzi wa mradi unatarajiwa kuanza katika mwaka 2018/2019. (ii) Eneo la Kurasini 112. Mheshimiwa Spika, Serikali kwa kushirikiana na Shirika la Maendeleo la Ufaransa (AFD) itatekeleza mradi wa kuboresha huduma ya uondoaji majitaka katika eneo la Kurasini. Mradi huo unakadiriwa kugharimu Dola za Marekani milioni 100 ambapo majadiliano ya mkataba wa kifedha yanaendelea. Mradi utahusisha ujenzi wa mfumo wa mabomba ya majitaka yenye urefu wa kilomita 90 katika maeneo ya Keko, Chang’ombe, Kurasini, Temeke na Uwanja wa Taifa. Majitaka kutoka katika maeneo hayo yatasafishwa katika mtambo mpya utakaojengwa maeneo ya Kurasini yalipo mabwawa ya kusafisha majitaka. Mtambo wa Kurasini utakuwa na uwezo wa kusafisha majitaka lita milioni 11 kwa siku. Kwa sasa eneo la Kurasini halitoshi kwa ujenzi, hivyo Serikali inaendelea kulipa fidia kwa wakazi watakaopisha upanuzi wa eneo la mradi huo. Gharama za ulipaji fidia ni Shilingi bilioni 7 na hadi mwezi Machi 2018, Shilingi bilioni 4 zimelipwa. (iii) Eneo la Mbezi Beach 113. Mheshimiwa Spika, Serikali kwa kushirikiana na Benki ya Dunia itatekeleza mradi wa kuboresha huduma ya uondoaji majitaka katika maeneo ya Mbezi Beach, Kawe na Kilongawima kwa gharama ya Dola za Marekani milioni 65. Mradi huo utahusisha ujenzi wa mtambo mpya utakaojengwa eneo la Mbezi Beach utakaokuwa na uwezo wa kusafisha lita milioni 16 kwa 59 siku pamoja na mfumo wa mabomba ya majitaka yenye urefu wa kilomita 97. Mradi unatarajiwa kuanza mara baada ya kukamilika kwa taratibu za umiliki wa eneo la mradi. 3.2.4.6 Miradi ya Majisafi na Usafi wa Mazingira katika Mji wa Dodoma 114. Mheshimiwa Spika, Serikali imeweka mikakati ya muda mfupi na muda mrefu ya kuboresha hali ya upatikanaji wa huduma ya maji katika Mji wa Dodoma ili kuendana na uhitaji mkubwa wa maji unaotokana na ukuaji wa kasi wa mji huo ambao ni Makao Makuu ya Serikali. Mikakati hiyo imeelezwa kwa kina kama ifuatavyo:- (a) Mikakati ya Muda Mfupi (i) Utafutaji wa Maeneo ya Kuchimba Visima karibu na Mji Mpya wa Serikali 115. Mheshimiwa Spika, Serikali imeanza kufanya utafiti wa maji chini ya ardhi (geophysical survey) katika maeneo ya Ihumwa na Kikombo yaliyomo pembezoni mwa Mji wa Dodoma. Lengo la utafiti huo ni kuwezesha upatikanaji wa maji kwa shughuli za ujenzi wa Mji wa Serikali unaotarajiwa kujengwa eneo la Ihumwa pamoja na kuyapatia maji maeneo ya pembezoni mwa mji. Hadi mwezi Machi 2018, uchimbaji wa kisima kimoja (1) kilichopo Ihumwa umekamilika na maandalizi ya kuchimba visima vingine yanaendelea. 60 (ii) Miradi ya Kusambaza Maji Kwenye Maeneo Yasiyo na Huduma 116. Mheshimiwa Spika, katika kukabiliana na changamoto ya ufinyu wa mitandao ya kusambaza majisafi katika maeneo yasiyo na huduma katika Mji wa Dodoma, Serikali itatekeleza miradi ya kusambaza maji katika maeneo ya Chidachi, Ndachi, Nzuguni Njedengwa/Medeli, Kizota na Mwangaza itakayogharimu Shilingi bilioni 1.5. Ili kufanikisha ujenzi wa miradi hiyo, Mamlaka ya Majisafi na Usafi wa Mazingira Dodoma (DUWASA) inaendelea na taratibu za kupata fedha kupitia Mfuko wa Investment Financing Facilities (IFF-OBA) unaofadhiliwa na KfW. (b) Mikakati ya Muda Mrefu (i) Mradi wa Bwawa la Farkwa 117. Mheshimiwa Spika, mkakati wa muda mrefu wa Serikali ni kujenga bwawa la Farkwa katika Wilaya ya Chemba ili kupata chanzo cha maji cha nyongeza kwa ajili ya kuhudumia wakazi wa Mji wa Dodoma. Bwawa hilo litaongeza uzalishaji wa maji kwa zaidi ya ujazo wa lita milioni 120 kwa siku, kiasi ambacho kitatosheleza mahitaji ya maji ya watu zaidi ya milioni 1 wa Mji huo. Hadi mwezi Machi 2018 tathmini ya fidia kwa wananchi watakaopisha ujenzi wa mradi imekamilika. (ii) Mradi wa Uboreshaji Huduma za Majisafi na Majitaka Mjini Dodoma na Chamwino Ikulu 118. Mheshimiwa Spika, Serikali inaendelea na taratibu za kuajiri Mtaalam Mshauri ambaye atafanya upembuzi yakinifu, tathmini ya athari ya kimazingira na 61 kijamii na usanifu wa kina wa mradi wa uboreshaji huduma za majisafi na majitaka Mjini Dodoma na Chamwino Ikulu. Lengo la mradi ni kupata mahitaji halisi ya majisafi na huduma ya uondoaji wa majitaka katika Miji ya Dodoma na Chamwino Ikulu. Aidha, Mtaalam Mshauri atafanya kazi ya kutafuta vyanzo vingine vya maji kwa maeneo ya pembezoni mwa Mji wa Dodoma. (iii) Ujenzi na Ukarabati wa Miundombinu ya Uondoaji Majitaka 119. Mheshimiwa Spika, Serikali itatekeleza mradi wa ujenzi wa miundombinu ya uondoaji majitaka unaokadiriwa kugharimu Dola za Marekani milioni 56. Mradi huo unatarajiwa kutekelezwa kuanzia mwaka 2019/2020. Hadi mwezi Machi 2018, eneo la ujenzi wa mabwawa mapya ya kusafisha majitaka limepatikana katika eneo la Nzuguni ambapo Shilingi milioni 611 zimetumika katika ulipaji wa fidia kwa ajili ya eneo hilo lenye ukubwa wa hekta 60. Aidha, mitandao ya kukusanya majitaka itajengwa kwenye maeneo ya Area A, Chadulu, Chinangali, Kikuyu, Makole, Ipagala, Urban Renewal East and West, Viwanda, Mlimani, Medeli, Ilazo, Kisasa, NCC na Nkuhungu. Vilevile, ukarabati wa mtandao wa majitaka kwenye maeneo ya Area C na Area D utafanyika. 120. Mheshimiwa Spika, Serikali itaendelea kuhakikisha wananchi wa Mji wa Dodoma wanapata huduma ya majisafi na usafi wa mazingira ili kuhakikisha kuwa upatikanaji wa huduma hizo unakidhi mahitaji ya wakazi wa Mji wa Dodoma. Aidha, Serikali inaziomba t aasisi na wadau mbalimbali kutoa ushirikiano katika kuboresha huduma ya majisafi na usafi wa mazingira katika Mji wa Dodoma. Katika mwaka 2018/2019, Serikali imetenga Shilingi bilioni 9.5 kwa ajili ya 62 kuendelea kuboresha hali ya upatikanaji wa huduma ya majisafi na usafi wa mazingira katika Mji wa Dodoma. 3.2.4.7 Miradi ya Maji ya Kitaifa 121. Mheshimiwa Spika, katika mwaka 2017/2018, Serikali imeendelea kutekeleza miradi ya maji ili kuboresha hali ya upatikanaji wa huduma ya maji kwa wananchi wanaoishi kwenye maeneo yanayohudumiwa na Miradi ya Maji ya Kitaifa. Utekelezaji wa miradi hiyo ni kama ifuatavyo:- (a) Mradi wa Maji Chalinze 122. Mheshimiwa Spika, Serikali kwa kushirikiana na Serikali ya India inatekeleza awamu ya tatu ya mradi wa majisafi wa Chalinze kwa gharama ya Dola za Marekani milioni 41.3. Kazi zinazoendelea kutekelezwa ni upanuzi wa kidakio cha maji kwenye Mto Wami kitakachoongeza uzalishaji wa maji kutoka lita milioni 5 kwa siku hadi lita milioni 9; ujenzi wa matanki ya kuhifadhi maji katika vijiji 20; ulazaji wa bomba kuu na upanuzi wa mtandao wa mabomba ya kusambaza maji yenye urefu wa kilomita 921.72; ujenzi wa tanki lenye ujazo wa lita milioni 2 katika Mlima Mazizi; na ujenzi wa vituo 496 vya kuchotea maji katika maeneo ambayo hayakufikiwa na huduma ya maji wakati wa ujenzi wa awamu ya kwanza na ya pili ya mradi. Hadi mwezi Machi 2018, utekelezaji wa mradi umefikia asilimia 73. Hata hivyo, ujenzi wa mradi huo umesimama kwa sasa kufuatia kusitishwa kwa mkataba kutokana na mkandarasi kukiuka masharti ya mkataba. Hatua za kimkataba zinaendelea katika kutatua changamoto zilizojitokeza. Inatarajiwa kazi zilizobaki zikamilike ndani ya miezi tisa (9) tangu ujenzi utakapoanza tena. Kukamilika kwa mradi huo kutawanufaisha wananchi wa Chalinze wapatao 63 397,384. Katika mwaka 2018/2019, Serikali imetenga Shilingi bilioni 2.3 kwa ajili ya kuendelea kutekeleza mradi huo. (b) Mradi wa Mugango - Kiabakari 123. Mheshimiwa Spika, Serikali kwa kushirikiana na Benki ya Kiarabu kwa Maendeleo ya Afrika (BADEA) na Mfuko wa Maendeleo wa Saudia (Saudi Fund for Development - SFD) itatekeleza mradi wa maji utakaohudumia maeneo ya Mugango, Kiabakari na Butiama kwa gharama ya Dola za Marekani milioni 30.69. Kazi zilizopangwa kutekelezwa ni pamoja na upanuzi wa kidakio cha maji katika Ziwa Victoria; ujenzi wa mtambo wa kusafisha na kusukuma maji; ukarabati wa mitambo ya kusukuma maji iliyopo Kiabakari; ujenzi wa matanki matatu (3) katika maeneo ya Mugango, Kiabakari na Butiama; ulazaji wa bomba kuu kutoka Mugango kwenda Kiabakari hadi Butiama lenye urefu wa kilomita 32; na ulazaji wa mabomba ya mtandao wa kusambaza maji kutoka Butiama hadi Bisarye. Usanifu wa kina wa mradi unaendelea na ujenzi unatarajiwa kuanza mwezi Julai, 2018. Mradi utakapokamilika utawanufaisha wananchi wapatao 80,000 waliopo katika eneo la mradi pamoja na vijiji vilivyopo ndani ya kilomita 12 kutoka eneo la bomba kuu. Katika mwaka 2018/2019, Serikali imetenga Shilingi bilioni 6.5 kwa ajili ya utekelezaji wa mradi huo. (c) Mradi wa Makonde 124. Mheshimiwa Spika, Serikali inaendelea kutekeleza miradi ya muda mfupi ya uboreshaji wa huduma ya upatikanaji wa maji katika mradi wa maji wa Kitaifa wa Makonde. Hadi mwezi Machi 2018, pampu 10 za kusukuma maji kutoka kwenye visima zimenunuliwa 64 na zitafungwa katika vituo vya Mkunya Bondeni (pampu 2), Mkunya Kati (1), Makote (1), Mahuta (1), Mitama-Nanda (2), Mitema-Mtongowele (2) na Mtongowele-Chihangu pampu moja (1). Ununuzi na ufungaji wa pampu unagharimu Shilingi milioni 710.29. Vilevile, mradi wa ukarabati wa mabomba yaliyochakaa yenye urefu wa kilomita 24 katika maeneo ya Makote-Nanguruwe, Mahuta-Nanyuwila, Ghana Juu-Lukokoda, Nanda-Kitangali, Chihangu-Mnyambe unaendelea na hadi mwezi Machi, 2018 ununuzi wa mabomba yenye gharama ya Shilingi milioni 864.06 umefanyika. Hatua inayofuata ni ulazaji wa mabomba hayo. Miradi hiyo itakapokamilika itaongeza uzalishaji wa maji pamoja na kupunguza upotevu wa maji, hivyo kuboresha hali ya upatikanaji wa huduma ya maji katika maeneo yanayohudumiwa na mradi huo. Katika mwaka 2018/2019, Serikali imetenga Shilingi bilioni 1 kwa ajili ya kukamilisha miradi hiyo. (d) Mradi wa Handeni Trunk Main (HTM) 125. Mheshimiwa Spika, Serikali imepanga kuboresha hali ya upatikanaji wa huduma ya maji katika maeneo ya Wilaya za Handeni na Korogwe yanayohudumiwa na Mradi wa Maji wa Kitaifa wa HTM kwa gharama ya Shilingi bilioni 2. Kazi zitakazotekelezwa ni kununua na kufunga mitambo ya kusukuma maji kwenye kidakio cha Mandera kilichopo Mto Pangani; kubadilisha mabomba chakavu; kukarabati tanki la kuhifadhi maji katika eneo la Bongi; kupeleka umeme kwenye mitambo ya kusukuma maji na kukarabati machujio ya maji. Hadi mwezi Machi 2018, Mkandarasi wa kutekeleza mradi huo amepatikana na yupo katika hatua za maandalizi ya kuanza utekelezaji wa mradi (mobilization). Kukamilika kwa mradi huo kutawanufaisha wananchi wapatao 237,600 wa maeneo yanayohudumiwa na mradi. Katika mwaka 65 2018/2019, Serikali imetenga Shilingi bilioni 1.5 ili kuanza utekelezaji wa mradi huo. (e) Mradi wa Wanging’ombe 126. Mheshimiwa Spika, Serikali inatekeleza mradi wa uboreshaji wa huduma ya maji katika maeneo yanayohudumiwa na Mradi wa Maji wa Kitaifa wa Wanging’ombe kwa gharama ya Shilingi bilioni 1.93. Kazi zinazotekelezwa ni ukarabati wa matanki 44, ukarabati wa mbauti 59 za kunyweshea mifugo, pamoja na kukamilisha ujenzi wa jengo la ofisi. Kwa ujumla utekelezaji wa mradi huo umefikia asilimia 65 na unatarajiwa kukamilika mwezi Septemba, 2018. Kukamilika kwa mradi huo kutapunguza kero ya uhaba wa maji katika maeneo yanayohudumiwa na mradi. Katika mwaka 2018/2019, Serikali imetenga Shilingi bilioni 1 kwa ajili ya kuendelea kuboresha hali ya upatikanaji wa huduma ya maji katika maeneo ya mradi huo. (f) Mradi wa Maji wa Masasi-Nachingwea 127. Mheshimiwa Spika, Serikali inatekeleza mradi wa kuboresha huduma ya maji katika maeneo yanayohudumiwa na Mamlaka ya Maji ya Mradi wa Kitaifa wa Masasi – Nachingwea (MANAWASA). Mradi huo unagharimu Shilingi milioni 870.74 na kazi zinazotekelewa ni ulazaji wa mabomba ya kusambaza maji katika vijiji 12 vilivyomo umbali wa kilomita 5 kutoka kwenye bomba kuu, ujenzi wa vituo vya muda vya kuchotea maji (stand pipes) na ujenzi wa vioski. Hadi mwezi Machi 2018, ujenzi wa mradi umefikia asilimia 80 na unatarajiwa kukamilika mwezi Mei 2018. Kukamilika kwa mradi huo kutawanufaisha wananchi wapatao 24,077 wa vijiji vya Mtepeche, Magereza, Mailisita, 66 Mkotokuyana na Naipanga vilivyopo Wilayani Nachingwea; vijiji vya Chiyapi, Nandanga, Ipingo, Lucheregwa, Mbecha na Litama vilivyopo Wilayani Ruangwa na kijiji cha Chikunja kilichopo katika Halmashauri ya Mji wa Masasi. Aidha, Serikali itajenga mtambo wa kutibu na kusafisha maji katika Chemchemi ya Mbwinji ambapo taratibu za kumpata Mtaalam Mshauri wa kufanya usanifu zinaendelea. Katika mwaka 2018/2019, Serikali imetenga Shilingi bilioni 2 kwa ajili ya kuboresha huduma ya maji kwa maeneo yanayohudumiwa na mradi wa maji wa Kitaifa wa Masasi-Nachingwea. (g) Mradi wa Maji wa Maswa 128. Mheshimiwa Spika, Serikali inaendelea kutekeleza mradi wa ujenzi wa mtambo wa kusafisha na kutibu maji katika Bwawa la New Sola utakaohudumia Mji wa Maswa na vijiji vya Zanzui, Malita, Bayubi, Dodoma, Hinduki, Mwasita, Mwabayanda, Ng’wigwa na Mwabujiku kwa gharama ya Shilingi bilioni 3.35. Hadi mwezi Machi 2018, utekelezaji wa mradi umefikia asilimia 78 na unatarajiwa kukamilika mwezi Mei 2018. Kukamilika kwa mradi huo kutaongeza uzalishaji wa maji kutoka lita milioni 5.9 hadi lita milioni 10.37. Katika mwaka 2018/2019, Serikali imetenga Shilingi bilioni 1 kwa ajili ya kuboresha hali ya upatikanaji wa huduma ya majisafi na salama katika maeneo yanayohudumiwa na mradi wa Kitaifa wa Maswa. 3.2.4.8 Huduma ya Maji katika Miji Mikuu ya Wilaya na Miji Midogo 129. Mheshimiwa Spika, katika mwaka 2017/2018, Wizara imeendelea kutekeleza miradi ya maji katika Miji Mikuu ya Wilaya na Miji Midogo. Hali ya utekelezaji wa 67 miradi katika Miji Mikuu ya Wilaya na Miji Midogo ni kama inavyoonekana katika Kiambatisho Na. 6. Aidha, katika mwaka 2018/2019, Serikali imetenga Shilingi bilioni 20.5 kwa ajili ya kuendelea kutekeleza miradi katika Miji Mikuu ya Wilaya na Miji Midogo ambayo upatikanaji wa huduma ya maji siyo wa kuridhisha. Kiambatisho Na. 7 kinaonesha mgawanyo wa fedha zilizotengwa kwa ajili ya kutekeleza miradi hiyo. 3.2.4.9 Miradi ya Maji Inayotarajiwa Kutekelezwa katika Maeneo Mbalimbali Mijini (a) Mradi wa Kutoa Maji Mto Ruvuma Kupeleka Manispaa ya Mtwara – Mikindani 130. Mheshimiwa Spika, Serikali itatekeleza mradi wa kutoa maji kutoka Mto Ruvuma kupeleka Manispaa ya Mtwara – Mikindani na vijiji 26 pamoja na vitongoji vilivyopo ndani ya kilomita 12 kutoka eneo la bomba kuu utakaogharimu Dola za Marekani milioni 189.9. Kazi zitakazotekelezwa ni pamoja na ujenzi wa kidakio cha maji; mtambo wa kusafisha na kutibu maji; nyumba ya mtambo wa kusukuma maji; matanki madogo 26 na tanki kubwa la ujazo wa lita milioni 30 ambalo litajengwa eneo la Mangamba; vituo vya kuchotea maji 234; na ulazaji wa mabomba ya kusambaza maji yenye urefu wa kilomita 63. Hadi mwezi Machi 2018, Mkandarasi wa ujenzi wa mradi huo amepatikana na Serikali inaendelea na majadiliano na Serikali ya China kwa ajili ya kupata fedha za ujenzi wa mradi huo. Kukamilika kwa mradi huo kutaongeza uzalishaji wa maji kutoka lita milioni 9 hadi lita milioni 120 kwa siku na kutosheleza mahitaji ya maji katika Manispaa ya Mtwara. 68 (b) Mradi wa Kutoa Maji Mto Malagarasi Kwenda Miji ya Urambo, Kaliua na Nguruka 131. Mheshimiwa Spika, Wizara imepanga kutekeleza mradi wa kutoa maji Mto Malagarasi kupeleka miji ya Urambo, Kaliua, Nguruka, Usoke pamoja na vijiji 68 vilivyopo kando ya bomba kuu. Kazi zilizopangwa kutekelezwa katika mradi huo ni pamoja na ujenzi wa kidakio cha maji, ujenzi wa mitambo ya kusafisha na kutibu maji, ujenzi wa matanki ya maji, ulazaji wa bomba kuu kutoka Mto Malagarasi hadi miji ya Urambo na Kaliua na ulazaji wa mabomba ya usambazaji maji kwenye miji hiyo. Mtaalam Mshauri anaendelea na usanifu wa kina wa mradi huo. Serikali inaendelea kutafuta fedha kwa ajili ya ujenzi wa mradi huo unaokadiriwa kugharimu Dola za Marekani milioni 331.91. Mradi unatarajiwa kunufaisha wakazi wapatao 607,086 wa Miji ya Urambo, Kaliua, Nguruka na Usoke pamoja na vijiji 68. (c) Mradi wa Maji katika Miji ya Nyashimo, Bariadi, Lagangabilili, Maswa na Mwanhuzi 132. Mheshimiwa Spika, Serikali itatekeleza mradi wa kutoa maji kutoka Ziwa Victoria kupeleka katika miji ya Nyashimo (Busega), Bariadi, Lagangabilili, Maswa na Mwanhuzi kwa gharama ya Euro milioni 313. Mtaalam Mshauri anaendelea na kazi ya usanifu wa kina wa mradi na anatarajia kukamilisha kazi hiyo mwezi Mei, 2018. Mradi utatekelezwa katika awamu mbili na utakapokamilika utahudumia wakazi 834,204 wa miji hiyo. Awamu ya kwanza itagharimu Euro milioni 105 ambapo Benki ya KfW ya Ujerumani itatoa Euro milioni 25 na Green Climate Fund (GCF) Euro milioni 80. 69 Awamu hiyo itahusisha miji ya Nyashimo (Busega), Bariadi, Lagangabilili pamoja na vijiji vipatavyo 170 vilivyopo ndani ya kilomita 12 kutoka bomba kuu. Aidha, Serikali inaendelea na majadiliano na Green Climate Fund kwa ajili ya kupata fedha kiasi cha Euro milioni 208 za kutekeleza awamu ya pili ya mradi itakayohusisha miji ya Mwanhuzi na Maswa pamoja na vijiji vipatavyo 83. (d) Mradi wa Maji Morogoro Mjini 133. Mheshimiwa Spika, Serikali kwa kushirikiana na Serikali ya Ufaransa kupitia Shirika lake la Maendeleo la AFD itatekeleza mradi wa kuboresha huduma ya majisafi katika Manispaa ya Morogoro. Lengo la mradi huo ni kuongeza ujazo wa maji ya bwawa la Mindu kutoka lita bilioni 12 hadi kufikia lita bilioni 20. Kazi zitakazotekelezwa ni kuongeza kina cha bwawa la Mindu kwa kuongeza urefu wa tuta kwa mita 2.5; ujenzi wa mtambo wenye uwezo wa kusafisha na kutibu maji lita milioni 54 kwa siku; upanuzi wa mtandao wa kusambaza maji; ukarabati wa mabwawa ya majitaka katika eneo la Mafisa ambayo yanapokea majitaka kutoka viwandani na majumbani; ukarabati wa miundombinu ya majisafi; ujenzi wa bomba kuu la maji kutoka Tumbaku hadi Kingolwira; na ujenzi wa tanki lenye ujazo wa lita 450,000. Vilevile, utafiti wa vyanzo vipya vya maji vitakavyotosheleza mahitaji ya maji hadi kufikia mwaka 2035 utafanyika. Gharama ya mradi ni Euro milioni 70 na taratibu za kumpata Mtaalam Mshauri wa kufanya usanifu wa kina na usimamizi wa mradi zinaendelea. Katika mwaka 2018/2019, Serikali imetenga Shilingi bilioni 8 ili kutekeleza mradi huo. 70 (e) Mji wa Bariadi 134. Mheshimiwa Spika, Serikali itakamilisha mradi wa kuboresha hali ya upatikanaji wa huduma ya maji katika Mji wa Bariadi. Kazi zitakazotekelezwa ni ulazaji wa bomba kuu lenye urefu wa kilomita 3.4 katika maeneo ya Malinoni, Kigangoni na Kisesa na kupeleka umeme kwenye eneo la visima vipya vitano (5) pamoja na kufunga pampu katika visima hivyo. Taratibu za kumpata Mkandarasi wa kutekeleza mradi huo zinaendelea. Katika mwaka 2018/2019, Serikali imetenga Shilingi bilioni 1.5 ili kutekeleza mradi huo. (f) Miji ya Mtwara na Babati 135. Mheshimiwa Spika, katika mwaka 2018/2019, Serikali itakamilisha usanifu wa kina pamoja na kuanza ujenzi wa miradi ya kusambaza majisafi katika miji ya Mtwara na Babati kwa gharama ya Euro milioni 18.9. Mradi huo utatekelezwa na Serikali kwa kushirikiana na Serikali ya Ujerumani na Umoja wa Ulaya. Utekelezaji wa mradi huo utaboresha upatikanaji wa huduma ya majisafi na usafi wa mazingira katika miji hiyo. Katika mwaka 2018/2019, Serikali imetenga Shilingi bilioni 6 ili kutekeleza miradi kwenye miji hiyo. (g) Miji ya Musoma na Bukoba 136. Mheshimiwa Spika, Serikali kwa kushirikiana na Shirika la Maendeleo la Ufaransa (French Development Agency-AFD) itatekeleza miradi ya uondoaji majitaka katika miji ya Musoma na Bukoba, itakayogharimu Shilingi bilioni 24.87. Hadi mwezi Machi 2018, Mkandarasi amepatikana kwa Mji wa Musoma na ujenzi unatarajiwa kuanza mwezi Mei, 2018. Kwa upande wa Mji wa Bukoba taratibu za kumpata Mtaalamu Mshauri 71 wa kupitia usanifu pamoja na kusimamia ujenzi zinaendelea. (h) Miradi ya Maji katika Miji 17 137. Mheshimiwa Spika, katika mpango wa muda mrefu wa kuboresha hali ya upatikanaji wa huduma ya maji katika miji mbalimbali nchini, Serikali kwa kushirikiana na Serikali ya India, itatekeleza miradi ya maji katika miji 17 ikiwemo Zanzibar. Gharama za utekelezaji wa miradi hiyo ni Dola za Marekani milioni 500. Kwa sasa Serikali inaendelea na majadiliano na Serikali ya India ili kukubaliana mkataba wa fedha. Orodha ya miji hiyo na mchanganuo wa gharama umeainishwa katika Kiambatisho Na. 8. 3.2.4.10 Kuzijengea Uwezo Mamlaka za Maji Mijini 138. Mheshimiwa Spika, katika mwaka 2017/2018, Serikali imeanza ujenzi wa Ofisi za Mamlaka za Majisafi na Usafi wa Mazingira katika miji ya Mpanda na Geita. Hadi mwezi Machi 2018, ujenzi wa ofisi ya Mamlaka ya Maji Geita umefikia asilimia 45 na unatarajiwa kukamilika mwezi Juni 2018. Kwa upande wa Mamlaka ya Maji Mpanda, ujenzi umefikia asilimia 92 na unatarajiwa kukamilika mwezi Mei 2018. Vilevile, ofisi za Mamlaka zitajengwa katika miradi ya uboreshaji wa huduma ya maji inayoendelea kutekelezwa katika Jiji la Arusha pamoja na miji ya Tabora, Igunga na Nzega. Kukamilika kwa ofisi hizo kutaongeza ufanisi katika utoaji wa huduma ya maji kwa wananchi. Aidha, Wizara imeendelea kutoa mafunzo kwa watumishi wa Mamlaka za Majisafi na Usafi wa Mazingira Mijini ili kuwaongezea ujuzi katika utendaji wao wa kazi. 72 3.2.4.11 Mpango wa Utekelezaji wa Miradi ya Maji Mijini 139. Mheshimiwa Spika, katika mwaka 2018/2019, Wizara itaendelea kuboresha hali ya upatikanaji wa huduma ya majisafi na usafi wa mazingira kwa wakazi waishio mijini kwa kujenga miradi mipya, kupanua miradi, kukarabati miundombinu ya maji iliyochakaa pamoja na kuelimisha jamii kuhusu utunzaji wa miundombinu ya miradi ya maji. Jumla ya Shilingi bilioni 322.2 zimepangwa kutumika kutekeleza miradi ambapo fedha za ndani ni Shilingi bilioni 155 na fedha za nje ni Shilingi bilioni 167.2. Mchanganuo wa fedha za maendeleo zilizotengwa katika mwaka 2018/2019 kwa ajili ya kutekeleza miradi ya maji mijini umeoneshwa kwenye Kiambatisho Na. 9. 3.2.5 Huduma ya Umwagiliaji 3.2.5.1 Utekelezaji wa Programu ya Kuendeleza Sekta ya Kilimo 140. Mheshimiwa Spika, Serikali imeendelea kutekeleza Programu ya Kuendeleza Sekta ya Kilimo (Agricultural Sector Development Program - ASDP) kwa kujenga, kukarabati na kufanya usanifu wa skimu na mabwawa ya umwagiliaji katika maeneo mbalimbali nchini. Hadi mwezi Machi 2018, Wizara imekamilisha ujenzi wa utoro wa maji (spillway) katika mabwawa ya Ussoke Mlimani lililopo katika Halmashauri ya Urambo lenye uwezo wa kumwagilia hekta 530; na Dongobesh lililopo katika Halmashauri ya Mbulu; ujenzi wa kivuko cha mifugo, makingamaji matatu (3) na usakafiaji wa mifereji yenye urefu wa mita 100 kwenye Skimu ya Mforo (Halmashauri ya Mwanga) yenye hekta 290; uchimbaji na usakafiaji wa mfereji mkuu wenye urefu wa 73 mita 740 kwenye Skimu ya Hangangadinda (Mji mdogo wa Madaba) yenye hekta 250; uchimbaji na usakafiaji wa mfereji mkuu wenye urefu wa mita 115 pamoja na ujenzi wa vigawa maji saba (7) kwenye Skimu ya Igongwa iliyopo katika Halmashauri ya Misungwi yenye hekta 300. 141. Mheshimiwa Spika, vilevile, Wizara inaendelea na upembuzi yakinifu na usanifu wa miundombinu ya umwagiliaji katika Skimu za Luiche (Kigoma Ujiji), Ibanda (Sengerema/Geita), Gidahababieg (Hanang’); pamoja na kufanya uchunguzi wa kitaalam (geotechnical investigations) katika bwawa la Lwanyo (Mbarali). Aidha, taratibu za kupata Wakandarasi kwa ajili ya ujenzi wa Skimu za Igenge (Misungwi) yenye hekta 95 na Skimu ya Kirya (Mwanga) yenye hekta 600 pamoja na Wataalam Washauri kwa ajili ya kufanya upembuzi yakinifu na usanifu katika Skimu za Lupiro (Ulanga), Mwamkulu (Mpanda Mji) na Muhongo (Ngara) zinaendelea. Katika mwaka 2018/2019, Wizara imetenga Shilingi bilioni 5 kwa ajili ya kukamilisha ujenzi wa mabwawa mawili (2) ya Itagata na Kongogo; Skimu tano (5) za Kirya, Nyamitita, Rudewa, Endagaw na Igenge; kukamilisha upembuzi yakinifu na usanifu katika Skimu za Luiche, Ibanda, Gidahababierg na bwawa la Lwanyo pamoja na kuanza upembuzi yakinifu na usanifu katika Skimu za Mwamkulu, Lupiro na Muhongo. 3.2.5.2 Mradi wa Kuendeleza Zao la Mpunga (Expanded Rice Productivity Project - ERPP) 142. Mheshimiwa Spika, katika kuendeleza kilimo cha zao la mpunga, Serikali kwa kushirikiana na Benki ya Dunia imekamilisha usanifu wa miundombinu ya umwagiliaji kwenye Skimu ya Msolwa Ujamaa yenye hekta 270 na Skimu ya Njage yenye hekta 175 katika 74 Halmashauri ya Kilombero; Skimu ya Mvumi (Halmashauri ya Kilosa) yenye hekta 293; na Skimu za Kigugu (hekta 480) na Mbogo (hekta 250) zilizopo katika Halmashauri ya Wilaya ya Mvomero. Hadi mwezi Machi 2018, taarifa za usanifu wa skimu hizo zimewasilishwa Benki ya Dunia kwa ajili ya kupata kibali (no objection) cha kutangaza zabuni za ujenzi. Aidha, wakulima viongozi 50 wanaounda kamati za uendeshaji na utatuzi wa migogoro ya ndani na nje ya skimu walipatiwa mafunzo. Wakulima viongozi hao walitoka katika Skimu za Mbogo, Kigugu na Mvumi. Katika mwaka 2018/2019, Wizara imetenga Shilingi bilioni 7.26 kwa ajili ya utekelezaji wa mradi huo. 3.2.5.3 Mradi wa Kuendeleza Skimu za Umwagiliaji za Wakulima Wadogo (Small Scale Irrigation Development Project – SSIDP) 143. Mheshimiwa Spika, mradi wa SSIDP unatekelezwa na Serikali kwa kushirikiana na Serikali ya Japan kupitia Shirika la Maendeleo la Japan (JICA). Lengo la mradi ni kuongeza uzalishaji wa zao la mpunga kwenye skimu 119 za wakulima wadogo. Utekelezaji wa mradi huo umegawanywa katika makundi matatu (three batches) ambapo kundi la kwanza linahusisha skimu 45, kundi la pili skimu 63 na kundi la tatu litahusisha skimu 11. Hadi mwezi Machi 2018, ukarabati na ujenzi wa skimu za kundi la kwanza umekamilika. Vilevile, ujenzi na ukarabati wa skimu za kundi la pili unaendelea na umefikia asilimia 79. Utekelezaji wa mradi kwa kila skimu umeoneshwa katika Kiambatisho Na. 10. Aidha, mradi wa SSIDP unahusisha kujenga uwezo wa Tume ya Taifa ya Umwagiliaji kwa kununua vifaa mbalimbali kwa ajili ya utekelezaji wa miradi ambapo mkataba wa ununuzi wa vifaa vya ujenzi umesainiwa na vifaa hivyo vinatarajiwa kukabidhiwa mwezi Juni 2018. Vifaa hivyo ni 75 bulldozer, Track Excavator, Wheel Loader, Vibrator Compact, Motor Grader, Low bed Loader, Mobile (Truck) Concrete Mixer, Water Bowser na Tipper Trucks. Katika mwaka 2018/2019, Serikali imetenga Shilingi bilioni 8.9 kwa ajili ya utekelezaji wa skimu 11 za kundi la tatu la mradi. Skimu hizo ni Mwisa katika Halmashauri ya Wilaya ya Karagwe, Nyida (Shinyanga), Katelantaba na Mbata (Busokelo), Mgambalenga (Kilolo), Mwalunili (Igunga), Ngongowele (Liwale), Nanganga (Ruangwa), Ngage (Simanjiro), Kituani Mwenzae na Kwemgiriti katika Halmashauri ya Lushoto. 3.2.5.4 Programu ya Kukabiliana na Changamoto za Uhaba wa Chakula Duniani (Feed the Future) 144. Mheshimiwa Spika, kupitia programu ya Feed the Future, Serikali kwa kushirikiana na Serikali ya Marekani inaendelea kuboresha miundombinu katika Skimu ya Dakawa (Mvomero) yenye hekta 2000. Mradi huo uligawanywa katika vipande vinne (4) na utekelezaji umefikia hatua mbalimbali. Utekelezaji wa kipande cha kwanza umekamilika na ulihusisha ujenzi wa barabara yenye urefu wa mita 800 kutoka barabara kuu ya Turiani kwenda kwenye pampu za kusukuma maji, kujenga nyumba mpya ya pampu na kuweka uzio kwenye eneo lenye nyumba za pampu; kipande cha pili kilihusu ununuzi na ufungaji wa pampu 6 ambapo zote zimenunuliwa na pampu 3 zimefungwa; kipande cha tatu kilihusu ujenzi wa nyumba mbili za ofisi, mfereji wa matupio wenye urefu wa kilomita 11.5 na kukarabati tuta la kuzuia mafuriko lenye urefu wa mita 360 ambapo utekelezaji wake umekamilika; na kipande cha nne kilihusu kukarabati barabara za mashambani zenye urefu wa kilomita 35 kwa kiwango cha changarawe, kujenga miundombinu ya mashambani zaidi ya 50, kujenga mfereji mkuu kilomita 7.3 na kusakafia mifereji ya kati 76 yenye jumla ya urefu wa kilomita 6.5, kwa ujumla utekelezaji wa kazi za kipande cha nne umefikia asilimia 85. 3.2.5.5 Mapitio ya Mpango Kabambe wa Taifa wa Umwagiliaji 145. Mheshimiwa Spika, Serikali kwa kushirikiana na Serikali ya Japan kupitia Shirika lake la Maendeleo (JICA) inafanya mapitio ya Mpango Kabambe wa Taifa wa Umwagiliaji wa mwaka 2002 ili kubaini maeneo halisi yanayofaa kwa kilimo cha umwagiliaji nchini. Chimbuko la mapitio ya mpango huo ni ongezeko la mahitaji ya ardhi kwa matumizi mbalimbali ya kijamii na kiuchumi pamoja na mabadiliko ya tabianchi. Mapitio hayo yanazingatia Mipango Shirikishi ya Maendeleo ya Rasilimali za Maji ambayo imeainisha kiasi cha maji kinachoweza kutumika katika umwagiliaji nchini. Vilevile, mapitio yatabaini hali halisi ya sekta ya umwagiliaji, maeneo na skimu za umwagiliaji zitakazoendelezwa ili kufikia lengo la hekta milioni 1 ifikapo mwaka 2025. Aidha, mapitio ya mpango huo yatahusisha uandaaji wa mpango mkakati wa utekelezaji na mahitaji halisi ya gharama za uendelezaji wa miundombinu ya umwagiliaji ikiwa ni pamoja na ujenzi wa mabwawa mtambuka katika kipindi cha mwaka 2019 hadi 2025. Utekelezaji wa mpango huo utaongeza kasi ya sekta ya umwagiliaji katika kuchangia kufikia nchi ya uchumi wa kati na “Tanzania ya Viwanda”. 77 3.2.5.6 Mradi wa Kujenga Uwezo katika Kuendeleza Umwagiliaji Nchini (Tanzania Capacity Building for Irrigation Development -TANCAID) 146. Mheshimiwa Spika, mradi wa TANCAID unahusu kujenga uwezo kwa Wataalam wa Kanda za Umwagiliaji, Halmashauri za Wilaya na Wakulima kwa kutumia Mwongozo Yakinifu wa Umwagiliaji (Comprehensive Guidelines). Hadi mwezi Machi 2018, Mwongozo huo umetafsiriwa katika lugha rahisi ili uweze kueleweka na kutumika kwa Wakulima. Vilevile, "Standard Design Manual for Irrigation Canal and Rehabilitation Manual"; “Site Handbook Supervision Manual”; pamoja na vitini vya mafunzo ya uendeshaji wa mafunzo ya skimu vinavyoendana na Mwongozo wa Umwagiliaji vimeandaliwa. Aidha, mafunzo kuhusu matumizi ya Mwongozo katika kuandaa, kuendesha na kusimamia skimu za umwagiliaji yametolewa kwa wataalam 42 kutoka Kanda saba (7) za umwagiliaji na wataalam 14 kutoka Halmashauri za Wilaya za Misungwi, Shinyanga, Manyoni, Simanjiro, Sikonge, Urambo na Manispaa ya Tabora. 3.2.6 Taasisi zilizo Chini ya Wizara 3.2.6.1 Mfuko wa Taifa wa Maendeleo ya Maji 147. Mheshimiwa Spika, Mfuko wa Taifa wa Maendeleo ya Maji ni Taasisi iliyoanzishwa kwa lengo la kusaidia uwekezaji kwenye miradi ya utoaji wa huduma ya maji na usimamizi wa maeneo ya vyanzo na vidakio vya maji, kipaumbele ikiwa ni kwenye maeneo yenye uhaba mkubwa wa huduma ya maji hususan maji vijijini. Taasisi hiyo ina jukumu la kukusanya mapato, kutoa 78 fedha kwa ajili ya kutekeleza miradi ya maji na kufuatilia matumizi yake. 148. Mheshimiwa Spika, pamoja na Sheria ya Huduma za Majisafi na Usafi wa Mazingira Na. 12 ya mwaka 2009 kuainisha vyanzo mbalimbali vya mapato ya Mfuko, hadi sasa chanzo pekee kimeendelea kuwa tozo ya Shilingi 50 kwa kila lita ya mafuta ya dizeli na Shilingi 50 kwa kila lita ya mafuta ya petroli. Fedha zinazopatikana kutoka chanzo hicho zimesaidia uwekezaji kwenye miradi ya kusambaza maji na kuboresha hali ya upatikanaji wa maji katika maeneo mbalimbali nchini. 149. Mheshimiwa Spika, hadi mwezi Aprili 2018, Mfuko umepokea jumla ya Shilingi bilioni 117.1 sawa na asilimia 73.9 ya makadirio ya mapato kwa mwaka 2017/2018. Fedha hizo zimetumwa kwa watekelezaji mbalimbali wa miradi ya maji zikiwemo Halmashauri 106, Mamlaka za Majisafi na Usafi wa Mazingira 36; na miradi inayosimamiwa na Wizara ikiwemo ujenzi na ukarabati wa mabwawa ya kimkakati. Lengo ni kuboresha hali ya upatikanaji wa huduma ya maji kwenye maeneo ya vijijini pamoja na maeneo ya Miji Midogo na Miji Mikuu ya Wilaya. Kiambatisho Na. 11 kinaonesha fedha zilizotumwa katika Halmashauri, Mamlaka za Maji na miradi inayosimamiwa na Wizara. 150. Mheshimiwa Spika, kiasi cha fedha kinachopatikana kutokana na tozo ya mafuta bado hakikidhi mahitaji ya uwekezaji kwenye miradi ya maji nchini. Mahitaji ya maji yameendelea kuongezeka kutokana na ongezeko la watu pamoja na ongezeko la shughuli za kiuchumi katika sekta mbalimbali zikiwemo uzalishaji viwandani, kilimo cha umwagiliaji, uchimbaji madini na uvuvi. Aidha, pamoja na ongezeko hilo la 79 mahitaji, rasilimali za maji zimeendelea kupungua kutokana na sababu mbalimbali ikiwemo uharibifu wa mazingira unaochangia kukauka kwa vyanzo vya maji. Kutokana na hali hiyo na kwa kuzingatia kuwa sekta ya maji ni muhimu katika kufikia azma ya Serikali ya Awamu ya Tano ya Tanzania ya Viwanda, upo umuhimu mkubwa wa kuongeza wigo wa mapato ya fedha za Mfuko wa Taifa wa Maendeleo ya Maji ili kuongeza zaidi uwekezaji kwenye miradi ya maji pamoja na miradi ya kulinda na kutunza vyanzo vya maji. 3.2.6.2 Wakala wa Uchimbaji Visima na Ujenzi wa Mabwawa (DDCA) 151. Mheshimiwa Spika, Wakala wa Uchimbaji Visima na Ujenzi wa Mabwawa (DDCA) una jukumu la kuchimba visima, kujenga mabwawa, kufanya utafiti wa maji chini ya ardhi na kuchunguza ubora wa udongo kwa ajili ya shughuli za ujenzi nchini. Hadi mwezi Machi 2018, Wakala umeendelea kutekeleza mikataba ya kuchimba visima virefu 225, umekarabati visima 21 na kufunga pampu 6 za mkono na umeme na kufanya uchunguzi wa maji chini ya ardhi kwenye maeneo 195 kwa ajili ya uchimbaji wa visima. Kiambatisho Na. 12 kinaonesha orodha ya visima vilivyochimbwa katika mwaka 2017/2018. 152. Mheshimiwa Spika, vilevile, katika mwaka 2017/2018, Wakala umeendelea kutekeleza mikataba ya ujenzi wa mabwawa ya ujazo wa kati ya Mwamapalala, Sawida na Nhobola yaliyopo Wilayani Itilima; Dongobeshi (Mbulu); na bwawa la Mbangala lililopo Wilayani Songwe. Aidha, Wakala umeendelea kutoa ushauri wa kitaalam katika usanifu wa mabwawa ya Lukuledi, Chingulungulu na Mihima yatakayojengwa katika Wilaya ya Masasi; kufanya uchunguzi wa udongo 80 kwa ajili ya shughuli za ujenzi katika maeneo 6; kujenga mfumo wa kusambaza maji katika maeneo mawili (2); na kupima ubora wa mabomba ya kusambaza maji katika miradi mitano (5) kwa kushirikiana na Shirika la Viwango Tanzania (TBS). 153. Mheshimiwa Spika, katika mwaka 2018/2019, Wakala umepanga kufanya utafiti wa maji chini ya ardhi kwenye maeneo 400, kuchimba visima 400, kukarabati visima 50, kufunga pampu za maji 35, kujenga bwawa la ujazo wa kati 1, kujenga bwawa dogo 1, kukarabati mabwawa ya ujazo wa kati manne (4), kujenga mifumo ya kusambaza maji kwenye maeneo manne (4) na kufanya uchunguzi wa udongo kwa ajili ya shughuli za ujenzi katika maeneo 20. 3.2.6.3 Mamlaka ya Udhibiti wa Huduma za Maji na Nishati (EWURA) 154. Mheshimiwa Spika, Mamlaka ya Udhibiti wa Huduma za Nishati na Maji (EWURA) ni Mamlaka ya udhibiti wa sekta kuu mbili za maji na nishati na ina majukumu ya kutoa leseni, kusimamia utekelezaji wa masharti ya leseni, kudhibiti ubora na ufanisi wa utoaji huduma, kutathmini na kupitisha bei za huduma na kutatua migogoro baina ya watoa huduma na wateja wao. Ili kuongeza ufanisi katika utekelezaji wa majukumu yake, EWURA imeimarisha Ofisi katika Kanda nne ambazo ni Kanda ya Kaskazini (Arusha), Kanda ya Ziwa (Mwanza), Kanda ya Kati (Dodoma) na Kanda ya Nyanda za Juu Kusini (Mbeya). 155. Mheshimiwa Spika, katika mwaka wa 2017/2018, kwa upande wa sekta ya maji, EWURA imeendelea na udhibiti wa huduma ya upatikanaji wa majisafi na usafi wa mazingira katika Mamlaka za Majisafi na Usafi wa 81 Mazingira nchini, ambapo ilitoa leseni 3 za kutoa huduma ya majisafi na majitaka kwa Mamlaka za Maji za Miji ya Chato, Mikumi na Maganzo.Vilevile, EWURA ilitathmini na kuidhinisha bei mpya za huduma ya maji kwa Mamlaka saba (7) kati ya maombi tisa (9) yaliyopokelewa. Mamlaka zilizoidhinishiwa bei ni Nansio, Biharamulo, Maganzo, Kishapu, Nzega, Tabora na Manyoni. Maombi ya bei za Mamlaka mbili za Mtwara na Lindi yanaendelea na taratibu za kupatiwa bei mpya. Aidha, EWURA iliidhinisha mikataba 17 ya huduma kwa mteja kwa Mamlaka za Maji za Ruangwa, MANAWASA, Bukoba, Kigoma, Karagwe, Ngara, DAWASCO, Babati, Dodoma, Tabora, Iringa, Sumbawanga, Shinyanga, Muleba, Geita, Bariadi na Loliondo na kupitisha Mipango ya Kibiashara kwa Mamlaka 17 za Majisafi na Usafi wa Mazingira. 156. Mheshimiwa Spika, EWURA ilikagua miundombinu inayotoa huduma ya majisafi na majitaka katika Mamlaka 70 na kuzishauri kuhusu taratibu bora za uendeshaji, matengenezo, ukarabati na uboreshaji wa miundombinu kwa huduma endelevu. Vilevile, EWURA ilifanya uhakiki wa ubora wa majisafi katika Mamlaka 60 na uhakiki wa ubora wa majitaka yanayotoka katika mabwawa ya kusafisha majitaka katika Mamlaka 10 ili kujiridhisha kama majitaka hayo yanakidhi viwango vya ubora unaokubalika kurudishwa kwenye mazingira. Aidha, EWURA imetoa taarifa za utendaji wa Mamlaka za Majisafi na Usafi wa Mazingira kwa mwaka 2016/17. Taarifa hizo husaidia Wizara pamoja na Wadau wa sekta ya maji katika kuandaa na kutekeleza mipango mbalimbali ya kuimarisha na kuboresha huduma za majisafi na usafi wa mazingira. 157. Mheshimiwa Spika, EWURA imeandaa Mwongozo na Kanuni za Kufanya Mapitio ya Bei na Tozo 82 za Maji. Aidha, EWURA kwa kushirikiana na GIZ imeratibu uandaaji wa Mwongozo wa kushirikisha sekta binafsi katika kutoa huduma ya maji (Water Sector PPP Guidelines). Mwongozo huo unaelekeza jinsi Sekta ya Umma na Sekta Binafsi zinavyoweza kushirikiana katika kuboresha utoaji wa huduma za majisafi na usafi wa mazingira ambapo Sekta Binafsi inaweza kuwekeza kwenye miundombinu ya majisafi na usafi wa mazingira ikiwa ni pamoja na uendeshaji. 158. Mheshimiwa Spika, kwa upande wa sekta ndogo ya umeme, EWURA iliendelea kupanua wigo wa utoaji huduma hiyo kwa kuidhinisha leseni nne (4) za muda mfupi kwa ajili ya miradi ya kuzalisha umeme. Vilevile, EWURA ilitoa leseni 380 za ufungaji mifumo ya umeme. Katika kuhakikisha miundombinu ya umeme inajengwa na kuendeshwa katika ubora unaotakiwa ili kuweza kupunguza uwezakano wa kuleta madhara kwa watu, mali na mazingira, EWURA ilikagua miundombinu hiyo katika mikoa 12 ambapo mapendekezo ya kuboresha miundombinu iliyokaguliwa yaliwasilishwa kwa watoa huduma. Aidha, kwa upande wa Sekta Ndogo ya Gesi Asilia, EWURA imeendelea kukagua miundombinu ya kuchakata, kusafirisha na kusambaza gesi asilia ili kubaini miundombinu hiyo inakuwa salama kwa matumizi na mazingira. 159. Mheshimiwa Spika, katika sekta ndogo ya mafuta, EWURA imeendelea kutoa leseni za biashara ya mafuta pamoja na kupanga bei kikomo za mafuta ya petroli, dizeli na mafuta ya taa na kuendelea kupima ubora wa mafuta hayo, ili watumiaji waweze kutumia mafuta yaliyo bora na kwa bei ambayo imepangwa na EWURA. Hadi Machi 2018, EWURA imetoa leseni 1,467 kwa vituo vipya vya mafuta; leseni 124 za biashara ya kuagiza kwa jumla mafuta ya petroli; leseni moja (1) kwa 83 kiwanda cha kusafisha mafuta ya petroli; leseni 28 za uagizaji na usambazaji wa jumla wa vilainishi (lubricants); leseni tisa (9) kwa viwanda vyenye miundombinu ya mafuta kwa ajili ya matumizi binafsi na leseni tisa (9) kwa ajili ya uagizaji na usambazaji wa gesi ya LPG. Katika mwaka 2018/2019, EWURA itahakikisha mtumiaji anauziwa mafuta yaliyo bora na kwa bei ambayo siyo zaidi ya bei kikomo. 160. Mheshimiwa Spika, EWURA itaendeleza ushirikiano wa karibu kwa kupokea na kutekeleza miongozo inayotolewa na Wizara zinazosimamia sekta za maji na nishati kulingana na Sheria, Kanuni na Taratibu zilizopo. 3.2.6.4 Chuo cha Maji 161. Mheshimiwa Spika, Chuo cha Maji ni Wakala wa Serikali ulioanzishwa kwa lengo la kuendeleza na kutoa wataalam wanaohitajika katika sekta za maji na umwagiliaji. Wakala huo ulianzishwa mwaka 2008 kutokana na mabadiliko yaliyotokea kwenye sekta ya umma ambayo yalilenga kuboresha utoaji wa huduma. Majukumu mengine ya Chuo ni kufanya utafiti na kutoa ushauri wa kitaalam kwa kuzingatia sera na miongozo ya sekta za maji na umwagiliaji pamoja na Baraza la Taifa la Vyuo vya Ufundi (NACTE). 162. Mheshimiwa Spika, Chuo hutoa mafunzo katika fani tano (5) kwa ngazi ya Stashahada na fani moja katika ngazi ya Shahada. Fani zitolewazo katika ngazi ya Stashahada ni Uhandisi wa Maji na Usafi wa Mazingira (Water Supply and Sanitation Engineering), Haidrolojia na Hali ya Hewa (Hydrology and Meteorology), Haidrojiolojia na Uchimbaji wa Visima (Hydrogeology and 84 Water Well Drilling), Uhandisi wa Umwagiliaji (Irrigation Engineering), pamoja na Teknolojia ya Maabara na Ubora wa Maji (Water Quality Laboratory Technology); na katika ngazi ya Shahada, Chuo kinatoa fani ya Uhandisi wa Rasilimali za Maji na Umwagiliaji (Bachelor of Engineering in Water Resources and Irrigation Engineering). Vilevile, Chuo hutoa mafunzo ya muda mfupi kulingana na matakwa ya wadau kwenye sekta za maji na umwagiliaji. 163. Mheshimiwa Spika, katika mwaka 2017/2018, Chuo kilidahili wanafunzi 583 wa Stashahada na wanafunzi 167 wa Shahada ya Kwanza ya Uhandisi wa Rasilimali za Maji na Umwagiliaji na kufanya jumla ya wanafunzi wote chuoni kufikia 2,027. Kati ya hao wanafunzi 1,422 wako katika mafunzo ya ngazi ya Stashahada na wanafunzi 605 ni wa ngazi ya Shahada ya Kwanza. Aidha, wanafunzi 248 wa Stashahada katika fani mbalimbali na wanafunzi 54 wa Shahada walihitimu mafunzo yao. Vilevile, Mfuko wa Mafundi Sanifu (Water Technicians Fund) ulifadhili jumla ya wanafunzi 105 na kati yao wanafunzi wa kike ni 49. Hii imewezesha kuongeza udahili wa wanafunzi wa kike Chuoni na kufikia 547 sawa na asilimia 27 ya wanafunzi wote kutoka wanafunzi 489, mwaka 2016/2017. Aidha, Chuo kinaendelea kufanya utafiti kuhusu upotevu wa maji katika mamlaka za maji za miji mikuu ya mikoa na uendelevu wa miradi ya maji vijijini (Sustainability of rural water supply schemes). 164. Mheshimiwa Spika, katika mwaka 2017/2018, Chuo kimeboresha miundombinu mbalimbali ya kutolea taaluma ikiwemo ukarabati wa majengo manne (4) ya ofisi, pamoja na ununuzi wa vitabu mbalimbali 855 vya rejea na vifaa vya maabara ya udongo. Aidha, Chuo kimeboresha maktaba kwa kutengeneza chumba 85 maalum chenye kompyuta kwa ajili ya huduma za kimtandao kwa wanafunzi ili kupanua zaidi wigo wao kitaaluma. Vilevile, Chuo kipo katika hatua za mwisho za kusaini mikataba kwa ajili ya ununuzi wa vifaa vya maabara za haidrolojia, haidrojiolojia na uchimbaji wa visima ili kuboresha mazingira ya kufundishia. 165. Mheshimiwa Spika, hadi mwezi Machi 2018, Chuo kina watumishi 89 na kati ya hao watumishi 60 ni wakufunzi na 29 wanahusika na masuala ya utawala. Katika mwaka 2017/2018, jumla ya watumishi 23 waliendelea na mafunzo ya muda mrefu ambapo kati ya hao 13 wako katika mafunzo ya Shahada ya Uzamivu (PhD), saba (7) ni wa Shahada ya Uzamili na watumishi watatu (3) wapo katika mafunzo ya Shahada ya Kwanza. Vilevile, watumishi wanne (4) wamehitimu masomo yao ambapo waliohitimu katika Shahada za uzamivu ni mtumishi mmoja (1); uzamili (2) na Shahada ya Kwanza (1). Pia, watumishi 28 walipatiwa mafunzo ya muda mfupi katika fani mbalimbali. 166. Mheshimiwa Spika, katika mwaka 2018/2019 Chuo kina lengo la kudahili wanafunzi 1,000; kukarabati majengo ikiwemo madarasa, karakana za mafunzo na nyumba za wafanyakazi; kununua vifaa vya kufundishia katika maabara na vitabu mbalimbali vya rejea. Vilevile, Chuo kitaendelea kufanya tafiti mbalimbali, kuwapatia watumishi mafunzo ya muda mrefu na ya muda mfupi ili kuongeza ufanisi katika kazi zao. 3.2.7 Masuala Mtambuka 3.2.7.1 Sheria 167. Mheshimiwa Spika, katika kukidhi mahitaji ya kisekta, Wizara imeendelea kufanya maboresho ya 86 Sheria zake pamoja na kutoa elimu ya Sheria za Maji na Umwagiliaji na kanuni zake kwa wadau mbalimbali ambao ni Halmashauri, Bodi za Maji za Mabonde, Mamlaka za Maji na jamii kwa ujumla. Elimu hiyo hutolewa kupitia vyombo vya habari, warsha, mikutano, semina, mafunzo na makongamano. Hadi mwezi Machi 2018, Wizara imekamilisha uandaaji wa marekebisho madogo (miscellenous amendments) kwenye kifungu cha 6 cha Sheria ya DAWASA Na. 20 ya mwaka 2001 kinachohusu majukumu ya DAWASA na kupitishwa na Bunge lako Tukufu tarehe 12/09/2017. 168. Mheshimiwa Spika, katika kuimarisha mfumo na kuongeza ufanisi kwenye usimamizi wa rasilimali za maji na utoaji wa huduma za maji, Wizara imekamilisha kuandaa Order 6 na Notice 3 ambazo ni Water Resources Management (Mbwinji Catchment) Order, 2017; Water Resources Management (Momba Catchment) Order, 2017; Water Resources Management (Katuma Catchment) Order, 2017; Water Resources Management (Luiche-Muze Catchment) Order, 2017; 168. Water Resources Management (Rungwa Catchment) Order, 2017; Water Resources Management (Songwe Catchment) Order, 2017; Water Supply and Sanitation (Mbeya Urban Water Supply and Sanitation Authority)(Extension of Service Area) Notice, 2017; 168. Water Supply and Sanitation (Establishment of Chato Water Supply and Sanitation Authority) Notice, 2017; na Water Supply and Sanitation (Establishment of Mbambabay, Madaba, Newala, Tandahimba, Mahuta na Nanyamba Water Supply and Sanitation Authorities) Notice, 2017. 169. Mheshimiwa Spika, vilevile, rasimu za Kanuni 9 zimeandaliwa na kuwasilishwa Ofisi ya Mwanasheria Mkuu wa Serikali kwa ajili ya mapitio na ushauri wa 87 kisheria kabla ya kutangazwa kwenye Gazeti la Serikali na kuanza kutumika. Kanuni hizo ni Water Resources Management (Water Resources Classification System) Regulations, 2017; Water Resources Management (Control and Management of Storm Water) Water Resources Management (Control And Management of Storm Water) Regulations, 2017; Transfer of Water Use, Discharge and Groundwater Permits Regulations, 2017; Water Resources Management (Water Well Quality Monitoring) Regulations, 2017; Water Supply and Sanitation (Licensing Board) Regulations, 2017; Water Supply and Sanitation (Water Bowser Services) Regulations, 2017; DAWASA (Water Bowser Services) Regulations, 2017; Water Supply and Sanitation (Provision and Management of Sewage and Wastewater Services) Regulations, 2017; na Water Supply and Sanitation (Delegation of Powers to Local Government Authorities) Notice, 2017. Aidha, maoni, ushauri na mapendekezo ya wadau kuhusu maboresho ya Kanuni 2 zinazohusiana na Mfuko wa Taifa wa Maendeleo ya Maji za mwaka 2013 (The National Water Investment Fund Regulations) pamoja na Water Supply and Sanitation (Declaration and Establishment of Water Quality Laboratories) Regulations, 2018 yamekusanywa na yanaendelea kufanyiwa kazi kabla ya kuwasilishwa Ofisi ya Mwanasheria Mkuu wa Serikali kwa ajili ya mapitio (vetting), ushauri wa kisheria na kutangazwa kwenye Gazeti la Serikali. 170. Mheshimiwa Spika, katika mwaka 2017/2018 Wizara imeandaa rasimu ya mapendekezo ya kuzifanyia marekebisho Sheria ya Usimamizi wa Rasilimali za Maji Na. 11 ya mwaka 2009; Sheria ya Huduma za Maji na 88 Usafi wa Mazingira Na. 12 ya mwaka 2009 na Sheria ya DAWASA Na. 20 ya mwaka 2001. Vilevile, Wizara imeendelea kupitia na kutoa maoni ya kitaalam kwenye Mikataba na Randama za Makubaliano (Conventions and Protocols) zinazohusu majishirikishi. Hadi mwezi Machi 2018, Mikataba na Randama za Makubaliano 136 zimepitiwa na kutolewa maoni. Aidha, Wizara kwa kushirikiana na Ofisi ya Mwanasheria Mkuu wa Serikali imefuatilia na kusimamia mashauri 25 yaliyopo mahakamani na kwenye Baraza la Usuluhishi na Uamuzi ambapo mashauri matano (5) kati ya hayo yametolewa uamuzi. 171. Mheshimiwa Spika, katika mwaka 2018/2019 Wizara itaendelea na utayarishaji wa Kanuni za Sheria za Maji na Umwagiliaji na kuziboresha zilizopo ili kuongeza tija na ufanisi katika utekelezaji wa Sheria hizo. Vilevile, itaendelea kutoa ushauri wa kisheria na miongozo kwa wadau wa Sekta za Maji na Umwagiliaji pamoja na kukamilisha mchakato wa marekebisho ya Sheria ya Usimamizi wa Rasilimali za Maji Na. 11 ya mwaka 2009, Sheria ya Huduma za Maji na Usafi wa Mazingira Na. 12 ya mwaka 2009, Sheria ya DAWASA Na. 20 ya mwaka 2001 na Sheria ya Taifa ya Umwagiliaji Na. 5 ya mwaka 2013 ili kuboresha huduma za maji na umwagiliaji nchini. 3.2.7.2 Maendeleo ya Rasilimali Watu 172. Mheshimiwa Spika, katika kuwajengea uwezo watumishi kwa lengo la kuongeza ufanisi wa utekelezaji wa majukumu yao, Wizara kwa kushirikiana na wadau mbalimbali imeendelea kuwapatia mafunzo katika fani na nyanja mbalimbali. Hadi mwezi Machi 2018, jumla ya watumishi 67 wamepata mafunzo ya ndani na nje ya nchi ambapo watumishi 30 walipatiwa mafunzo ya muda 89 mrefu na watumishi 37 walipatiwa mafunzo ya muda mfupi. Vilevile, mafunzo kuhusu utawala na uongozi yalitolewa kwa viongozi 43 wa Wizara. Aidha, Wizara ilipata kibali cha kuajiri watumishi 154, kati ya hao Wahandisi ni 43, Mafundi Sanifu Daraja la II (52), Mafundi Sanifu Wasaidizi (48) na Watumishi wa Fani Mtambuka (11). Hadi mwezi Machi 2018, watumishi 106 waliajiriwa, kati ya hao Wahandisi 43, Mafundi Sanifu 52, Mchumi mmoja (1), Mtakwimu (1), Afisa Maendeleo ya Jamii (1) na Madereva wanane (8) wameajiriwa na kupangiwa vituo vya kazi. Wizara inaendelea kufuatilia mabadiliko ya kibali cha Mafundi Sanifu Wasaidizi 48 ili kuweza kuajiri Mafundi Sanifu Daraja la II ambao ndio wanaohitajika kwa wingi. Kwa upande wa Sekta ya Umwagiliaji, watumishi 34 wameajiriwa na kupangiwa kazi kwenye Ofisi za Kanda za Umwagiliaji na Makao Makuu. 173. Mheshimiwa Spika, katika mwaka 2017/2018, Wizara ilipokea Ikama ya watumishi 1,522 kati ya hizo, ajira mpya zilizoidhinishwa ni 148, nafasi nne (4) za uteuzi, nafasi 17 za uhamisho, nafasi 17 za kubadili vyeo na nafasi 293 za kupandisha watumishi vyeo. Hadi mwezi Machi 2018, watumishi 43 kati ya 293 wamepandishwa vyeo na taratibu za kuwapandisha waliobaki zinaendelea. Aidha, watumishi 78 wameondoka kazini kutokana na sababu mbalimbali ikiwemo kustaafu, kufariki, kuacha kazi na wengine kuondolewa kazini kutokana na utoro pamoja na vyeti vya kughushi. Wizara imewasilisha maombi ya kuajiri kwenye Ofisi ya Rais Menejimenti ya Utumishi wa Umma na Utawala Bora ili kujaza nafasi zilizoachwa wazi. 90 3.2.7.3 Mapambano Dhidi ya Rushwa Mheshimiwa Spika, katika kutekeleza maelekezo kutoka Ofisi ya Rais Ikulu na kwa mujibu wa mkakati wa Taifa dhidi ya Rushwa na Mpango wa Utekelezaji wa Awamu ya Tatu (National Anti-Corruption Strategy and Action Plan - NACSAP III) kuhusu mapambano dhidi ya rushwa katika Wizara na Taasisi zake, Wizara imeunda Kamati ya Uongozi na Usimamizi pamoja na Kamati ya Uadilifu. Kamati hizo zimeandaa mipango kazi na kuiwasilisha Ofisi ya Rais Ikulu Kitengo cha Uratibu cha Utawala Bora. Vilevile, Wizara imefanya mapitio na kuboresha Mkataba wa Huduma kwa Mteja wa mwaka 2012 kwa kuzingatia mabadiliko ya kitaasisi yaliyojitokeza katika Serikali. 3.2.7.4 UKIMWI na Magonjwa Sugu Yasiyoambukiza (MSY) 174. Mheshimiwa Spika, elimu kuhusu afya hususan kujikinga dhidi ya maambukizi ya UKIMWI na magonjwa yasiyoambukiza imetolewa kwa watumishi wa Wizara na Taasisi zake. Hadi mwezi Machi 2018, Wizara imeendelea kuwahudumia watumishi sita (6) waliotoa taarifa za kuathirika na magonjwa hayo, kwa kutoa posho maalumu ya chakula ili kuhakikisha wanapata lishe bora. Vilevile, Wizara imeendelea kufuatilia afya za watumishi hao kwa kuzingatia kazi wanazopangiwa kulingana na afya zao ili kutekeleza Mwongozo wa UKIMWI na Magonjwa Sugu Yasiyoambukiza. 91 3.2.7.5 Jinsia Mheshimiwa Spika, suala la jinsia huzingatiwa katika uteuzi wa viongozi wa ngazi mbalimbali wa Wizara na Taasisi zake kulingana na mpango wa kurithishana madaraka. Vilevile, uteuzi wa kamati na vikosi kazi mbalimbali huzingatia jinsia ili kuhakikisha watumishi wote wanashiriki kikamilifu katika kutekeleza majukumu yao bila kujali jinsia zao. Aidha, Wizara inaandaa Mkakati wa Utekelezaji wa Masuala ya Jinsia (Gender Implementation Strategy) kwa sekta ya maji ambao utatekelezwa na Wizara, Ofisi za Bonde, Mamlaka za Maji Mijini pamoja na Taasisi zilizopo chini ya Wizara. 4.0 CHANGAMOTO NA HATUA ZINAZOCHUKULIWA 175. Mheshimiwa Spika, katika kutekeleza bajeti ya mwaka 2017/2018, Wizara ilikabiliana na changamoto mbalimbali wakati wa utekelezaji. Changamoto zilizojitokeza na hatua zinazochukuliwa kuzikabili ni kama ifuatavyo:- 4.1 Uwekezaji mdogo kwenye miundombinu ya maji na umwagiliaji 176. Mheshimiwa Spika, Serikali imeendelea kuboresha huduma za maji na umwagiliaji kwa kuwekeza katika miundombinu ya huduma hizo. Hata hivyo, kasi ya uwekezaji huo ni ndogo ikilinganishwa na mahitaji ya huduma hizo katika Sekta mbalimbali za kiuchumi na kijamii. Sababu zilizochangia uwekezaji mdogo na hatua zinazochukuliwa ni kama ifuatavyo: - 92 (a) Upatikanaji Mdogo wa Fedha Kulinganisha na Bajeti 177. Mheshimiwa Spika, katika mwaka 2017/2018, Wizara ya Maji na Umwagiliaji ilikasimiwa jumla ya Shilingi 643,710,160,202 kwa ajili ya kutekeleza miradi ya maendeleo kwenye sekta za maji na umwagiliaji. Kati ya fedha hizo, Shilingi 623,606,748,052 ziliidhinishwa kwa ajili ya kutekeleza miradi ya maendeleo kwa upande wa sekta ya maji na Shilingi 20,103,412,150 kwa sekta ya umwagiliaji. Hadi mwezi Machi, 2018 jumla ya Shilingi 349,968,825,172 sawa na asilimia 54.37 ya bajeti ya maendeleo ya Wizara zimetolewa na kati ya fedha hizo, Shilingi 347,500,300,527 sawa na asilimia 56 zilitolewa kwa sekta ya maji na Shilingi 2,468,524,64 sawa na asilimia 52.45 zilitolewa kwa sekta ya umwagiliaji. Hali hiyo imechangia kupungua kwa uwekezaji kwenye sekta hizo. 178. Mheshimiwa Spika, katika kukabiliana na changamoto hiyo, Serikali inaendelea na jitihada mbalimbali za kutafuta fedha kwa ajili ya kuboresha huduma ya maji zikiwemo kuwashawishi Washirika wa Maendeleo ambao wanaonesha nia ya kusaidia uwekezaji katika sekta za maji na umwagiliaji; kuendelea kushawishi sekta binafsi kushiriki katika kutekeleza miradi ya maji na umwagiliaji kwa utaratibu wa ubia kati ya sekta ya umma na sekta binafsi; pamoja na kuendelea kubuni vyanzo vipya vya fedha. (b) Ushiriki Mdogo wa Sekta Binafsi katika Uwekezaji kwenye Sekta za Maji na Umwagiliaji 179. Mheshimiwa Spika, pamoja na kuwepo kwa mahitaji makubwa ya kuboresha huduma za maji na 93 umwagiliaji, mchango wa sekta binafsi kwenye uwekezaji katika kutoa huduma hizo bado si wa kuridhisha. Serikali imeendelea kuchukua hatua mbalimbali za kuhamasisha ushiriki wa sekta binafsi ikiwa ni pamoja na kutunga Sera ya Taifa ya Ubia baina ya Sekta ya Umma na Sekta Binafsi ya mwaka 2009 na Sheria ya Ubia ya mwaka 2010 na Kanuni zake ili kuweka mazingira mazuri ya kuwavutia wawekezaji. Vilevile, Wizara imeendelea kuwapatia wataalam wake mafunzo yanayohusu uwekezaji ikiwa ni pamoja na ubia baina ya Sekta ya Umma na Sekta Binafsi kwa lengo la kuwajengea uwezo wa namna ya kutekeleza miradi ya ubia. 4.2 Kupungua kwa rasilimali za maji 180. Mheshimiwa Spika, rasilimali za maji zimeendelea kupungua siku hadi siku kutokana na mabadiliko ya tabianchi, uvamizi katika vyanzo vya maji, uchafuzi wa vyanzo vya maji na matumizi holela ya maji. Kupungua kwa rasilimali hiyo, kumeathiri shughuli za kijamii na kiuchumi na kusababisha migogoro kwenye vyanzo vya maji. 181. Mheshimiwa Spika, katika kukabiliana na changamoto hiyo, Wizara imeendelea kushirikiana na wadau mbalimbali katika kutekeleza na kusimamia Sera, Sheria, Kanuni, Taratibu na Miongozo mbalimbali ya utunzaji wa vyanzo vya maji na mazingira. Kupitia nyenzo hizo, ukaguzi wa mara kwa mara hufanyika katika vyanzo vya maji, maeneo ya viwanda, migodi na mabwawa ya kutibu majitaka ili kuhakikisha vyanzo vya maji vinalindwa na kuhifadhiwa na kuhakikisha utupaji wa majitaka unazingatia viwango vinavyotakiwa kisheria. Vilevile, Wizara inaendelea kuvitambua vyanzo vya maji, kuviwekea mipaka na kuvitangaza kuwa maeneo tengefu. Aidha, Wizara kupitia Bodi za Maji za Mabonde, 94 Mamlaka za Majisafi na Usafi wa Mazingira, Halmashauri, Jumuiya za Watumiaji Maji na Wadau wengine imeendelea kutoa elimu na kuhamasisha wananchi kuhusu matumizi endelevu ya rasilimali za maji. 182. Mheshimiwa Spika, katika kukabiliana na athari za mabadiliko ya tabianchi, Serikali imeendelea kuchukua hatua mbalimbali kwa kutekeleza mipango shirikishi ya usimamizi na uendelezaji wa rasilimali za maji; kushirikiana na wadau mbalimbali katika kufanya utafiti kuhusu mabadiliko ya tabianchi na namna ya kukabiliana na athari zake; kujenga mabwawa ya kuhifadhi maji, na kuhamasisha matumizi ya utaalam asilia (Indigenous knowledge) katika kukabiliana na mabadiliko ya tabianchi. 4.3 Upungufu wa Wataalam katika Sekta za Maji na Umwagiliaji 183. Mheshimiwa Spika, sekta za maji na umwagiliaji zinakabiliwa na upungufu wa wataalam kutokana na baadhi yao kufariki, kustaafu, kuacha kazi na wataalam wengine kuachishwa kazi kutokana na sababu mbalimbali. Katika kukabiliana na changamoto hiyo, Wizara imeendelea kuwasiliana na Ofisi ya Rais Menejimenti ya Utumishi wa Umma na Utawala Bora ili kupata kibali cha kuajiri wataalam watakaokidhi mahitaji ya sekta za maji na umwagiliaji. Aidha, Wizara imeendelea kuwasiliana na Taasisi mbalimbali za elimu ya juu kwa ajili ya uanzishwaji wa fani zinazohusu maji na umwagiliaji ili kuongeza idadi ya wataalam katika fani hizo. 95 4.4 Uharibifu wa miundombinu ya maji na umwagiliaji 184. Mheshimiwa Spika, kumekuwepo na hujuma za kuharibu miundombinu ya maji na umwagiliaji hali inayoathiri upatikanaji wa huduma ya majisafi na uondoaji wa majitaka na huduma za uhakika za umwagiliaji kwa wakulima. Hujuma hizo hufanywa na wananchi wasio waaminifu kupitia biashara ya chuma chakavu pamoja na wanaoharibu kwa makusudi miundombinu ya miradi ambayo imechelewa kukamilika. 185. Mheshimiwa Spika, katika kukabiliana na changamoto hiyo, Mamlaka za Majisafi na Usafi wa Mazingira, Ofisi za Kanda za Umwagiliaji na Wahandisi wa Halmashauri wameendelea kushirikiana na uongozi wa Mikoa, Wilaya, Jeshi la Polisi pamoja na wananchi ili kubaini wananchi wanaojihusisha na hujuma hizo na kuchukua hatua stahiki pamoja na kutoa zawadi kwa watoa taarifa. Aidha, Wizara imeendelea kuzifanyia marekebisho Sheria za Maji ili ziweze kutoa adhabu kali kwa wahujumu wa miundombinu ya maji na umwagiliaji. Vilevile, Wizara imeendelea kutoa elimu kwa jamii kuhusu umuhimu wa ulinzi shirikishi katika kulinda na kutunza miundombinu ya maji na umwagiliaji kupitia vipeperushi, maonesho na maigizo kwenye sherehe mbalimbali za kitaifa pamoja na vipindi kwenye runinga na radio. 4.5 Kiwango kikubwa cha upotevu wa maji 186. Mheshimiwa Spika, sekta ya maji inakabiliwa na changamoto ya upotevu wa maji kutokana na uchakavu wa miundombinu iliyojengwa miaka mingi iliyopita, wizi wa maji kwa wateja wasiokuwa waaminifu kujipatia huduma ya maji kinyume na taratibu (by-pass, and illegal 96 connection) pamoja na udanganyifu wa wateja kwa kuchezea dira za maji ili zisitoe taarifa sahihi za matumizi ya maji. Hadi mwezi Machi 2018, upotevu wa maji ni asilimia 38 kwa DAWASCO na wastani wa asilimia 33 kwa Mamlaka za Maji zilizopo katika Miji Mikuu ya Mikoa, Wilaya, Miji Midogo pamoja na miradi ya Kitaifa. Viwango hivyo vya upotevu wa maji ni vikubwa ukilinganisha na kiwango kinachokubalika kimataifa cha asilimia 20. Hali hiyo inaathiri shughuli za uendeshaji katika Mamlaka hizo kutokana na upotevu wa mapato. Upotevu huo wa maji umeisababishia DAWASCO kupoteza wastani wa Shilingi bilioni 2.5 kwa mwezi na Mamlaka nyingine kwa pamoja zimepoteza jumla ya Shilingi bilioni 1.58 kwa mwezi. 187. Mheshimiwa Spika, katika kukabiliana na changamoto ya upotevu wa maji, Wizara imeendelea kuchukua hatua mbalimbali zikiwemo kuwekeza kwenye miundombinu ya majisafi, ukarabati wa miundombinu chakavu, kuhakikisha wateja wote wanafungiwa dira za maji na kuzielekeza Mamlaka kuwa na mikakati ya kupunguza upotevu wa maji hadi kufikia asilimia 20. Vilevile, Wizara imeendelea kutoa elimu kwa wananchi kuhusu umuhimu wa kulinda miundombinu ya maji na umwagiliaji pamoja na kurekebisha Sheria za Maji na Umwagiliaji ili ziweze kutoa adhabu kali kwa wezi wa maji na wahujumu wa miundombinu ya maji na umwagiliaji. 4.6 Madeni makubwa ya ankara za maji kwa Taasisi za Serikali 188. Mheshimiwa Spika, kwa muda mrefu sasa, Taasisi na Idara za Serikali zimekuwa zikipata huduma ya maji bila kulipia gharama ya huduma hiyo kwa wakati na hivyo kulimbikiza madeni makubwa ya Ankara za 97 matumizi ya maji. Hali hiyo, imesababisha Mamlaka za Maji nchini kushindwa kutekeleza majukumu yao ya msingi ya uendeshaji na matengenezo ya miundombinu ya maji. Hadi mwezi Machi 2018, madeni ya Ankara za maji kwa Taasisi za Serikali yalifikia Shilingi bilioni 39. 189. Mheshimiwa Spika, katika kukabiliana na changamoto hiyo, Wizara imewasilisha Wizara ya Fedha na Mipango orodha ya madeni ya ankara za maji za Taasisi na Idara za Serikali ili madeni hayo yalipwe moja kwa moja kutoka HAZINA kwenda kwa Mamlaka za Maji husika. Vilevile, Wizara imeendelea kuziagiza Mamlaka za Maji kuanza kutumia dira za maji za mfumo wa malipo kabla ya matumizi (prepaid meters) kwa lengo la kupunguza tatizo la malimbikizo ya madeni ya matumizi ya maji. Hadi mwezi Machi 2018, Mamlaka za Majisafi na Usafi wa Mazingira za Iringa, Songea, Dodoma, Tanga, Mbeya na Tabora zimeanza kutumia dira hizo na kuonesha mafanikio makubwa. Aidha, Mamlaka za Moshi na Mwanza zinaendelea na taratibu za kufunga dira hizo. 4.7 Miradi ya maji na skimu za umwagiliaji kutokuwa endelevu 190. Mheshimiwa Spika, miradi ya maji na umwagiliaji imekuwa na changamoto ya kutokuwa endelevu kutokana na Vyombo vya Watumia Maji na Vyama vya Wamwagiliaji kuwa na uwezo mdogo wa kusimamia miradi. Changamoto kubwa ipo katika ukusanyaji na usimamizi wa maduhuli yatokanayo na mauzo ya maji pamoja na michango kwa ajili ya matumizi ya miundombinu ya umwagiliaji. Vilevile, uwepo wa migogoro katika matumizi ya maji kwenye vyanzo vya maji na miundombinu ya umwagiliaji baina ya watumiaji 98 wa maji katika baadhi ya maeneo imeathiri upatikanaji wa huduma za maji na umwagiliaji. 191. Mheshimiwa Spika, katika kukabiliana na changamoto hizo, Wizara imeendelea kuunda na kuviimarisha Vyombo vya Watumiaji Maji (COWSOs) na Vyama vya Wamwagiliaji ili vyombo hivyo viweze kusimamia na kuendesha miradi ya maji na Skimu za umwagiliaji mtawalia. Vilevile, Wizara itaandaa mfumo wa usimamizi na uendeshaji wa miradi ili miradi hiyo iwe endelevu pamoja na kuajiri wataalam wa kutosha wa Sekta za maji na umwagiliaji katika ngazi za Halmashauri za Wilaya. Aidha, Wizara ipo katika taratibu za kuanzisha Wakala wa Maji Vijijini (Rural Water Agency-RuWA) ili kuhakikisha hali ya upatikanaji wa huduma ya maji vijijini inaboreshwa na kuwa endelevu. 99 5.0 SHUKRANI 192. Mheshimiwa Spika, mafanikio yaliyofikiwa katika kuendeleza sekta za maji na umwagiliaji yanatokana na michango inayoendelea kutolewa na wadau mbalimbali, hivyo napenda sasa kutumia fursa hii kuwashukuru wale wote waliochangia na kutuwezesha kufanikisha majukumu ya sekta hizo. Naamini kuwa mafanikio yaliyopatikana ni kutokana na jitihada za pamoja, ushirikiano na misaada ya kifedha na kitaalam kutoka kwa Washirika wa Maendeleo ikiwa ni pamoja na nchi wahisani, mashirika ya kimataifa, Taasisi zisizo za kiserikali, mashirika ya kidini na Taasisi za kifedha. Napenda kuzishukuru nchi rafiki zikewemo Korea Kusini, China, Uingereza, Marekani, Ujerumani, Japan, Uholanzi, Hispania, Ubelgiji, Ufaransa, India na Misri. 193. Mheshimiwa Spika, vilevile, natoa shukrani kwa Taasisi za fedha za kimataifa na mashirika ya kimaendeleo kwa misaada ya fedha na ushirikiano wa kitaalam katika kutekeleza majukumu na malengo ya Wizara. Taasisi hizo ni pamoja na Benki ya Dunia (World Bank-WB), Benki ya Maendeleo ya Africa (AfDB), Benki ya Maendeleo ya Ujerumani (KfW), Benki ya Maendeleo ya Ufaransa (AFD), Benki ya Uwekezaji ya Umoja wa Ulaya (EIB), Benki ya Kiarabu ya Maendeleo ya Afrika (BADEA), Mfuko wa Maendeleo wa Kuwait (Kuwait Fund), Mfuko wa Maendeleo wa Nchi Zinazozalisha Mafuta (OPEC Fund for International Development-OFID), Mfuko wa Maendeleo wa Saudia (SFD), Shirika la Ushirikiano wa Kimataifa la Japan (JICA), Idara ya Maendeleo ya Kimataifa ya Uingereza (DFID), Shirika la Maendeleo la Ujerumani (GIZ), Shirika la Umoja wa Mataifa la Kuhudumia Watoto (UNICEF), Shirika la Maendeleo la Ubelgiji (BTC), Programu ya Maendeleo ya Umoja wa Mataifa (UNDP), Shirika la Misaada la 100 Marekani (USAID), Global Environment Facility (GEF), na Green Climate Fund. 194. Mheshimiwa Spika, Mashirika na Taasisi za Kidini yameendelea kuongeza hamasa katika kuyafikia malengo tuliyojiwekea. Hivyo, napenda kuyashukuru mashirika na Taasisi hizo ambazo ni Catholic Agency for Overseas Aid and Development (CARITAS), Adventist Development Relief Agency (ADRA), Norwegian Church Aid, Livingwater International, World Islamic League, Shirika la Ahmadiya Muslim Jamaat Tanzania, Islamic Foundation, Baraza Kuu la Waislam Tanzania (BAKWATA), Kanisa la Kiinjili la Kilutheri Tanzania (KKKT), Kanisa Katoliki Tanzania na Kanisa la Kianglikana Tanzania. Vilevile, nazishukuru Taasisi zisizo za Kiserikali katika kuendeleza sekta za maji na umwagiliaji. Taasisi hizo ni pamoja na Tanzania Water and Sanitation Network (TAWASANET); Association of Tanzanian Water Suppliers (ATAWAS), Wahamasishaji wa Maji, Maendeleo na Afya (WAMMA); WaterAid; World Vision; World Wide Fund for Nature (WWF); Water Resources Integration Development Initiatives (WARIDI) Netherlands Volunteers Services (SNV); Plan International; Concern Worldwide; Water Mission (T), Shirika la Kimataifa la Kuhifadhi Uasili na Mali Asili (IUCN); African Medical Research Foundation (AMREF); Clinton HIV Aids Initiative; na Bill and Melinda Gates Foundation. 195. Mheshimiwa Spika, kwa namna ya pekee, naomba nitumie fursa hii kutoa shukrani zangu za dhati kwa Mhe. Jumaa Hamidu Aweso (Mb), Naibu Waziri wa Maji na Umwagiliaji; Prof. Kitila Alexander Mkumbo, Katibu Mkuu; Mhandisi Emmanuel Masasi Kalobelo, Naibu Katibu Mkuu; Wakurugenzi, Wakuu wa Vitengo, Wataalam na Watumishi wote wa Wizara; pamoja na 101 Maafisa Watendaji Wakuu na Watumishi wa Mashirika, Wakala na Taasisi zilizo chini ya Wizara kwa ushirikiano mkubwa wanaonipatia pamoja na kujituma kwao katika kuhakikisha majukumu ya Wizara ya Maji na Umwagiliaji yanatimizwa. Vilevile, naishukuru familia yangu kwa upendo, ushirikiano na msaada wao katika kipindi chote na kuniwezesha kutekeleza majukumu yangu kwa ufanisi. Aidha, ninayo furaha kubwa kuendelea kuwashukuru wananchi wa Jimbo la Katavi kwa ushirikiano wanaoendelea kunipatia katika kuleta maendeleo ya Jimbo letu na Taifa kwa ujumla. 6.0 MAOMBI YA FEDHA KWA MWAKA 2018/2019 196. Mheshimiwa Spika, baada ya maelezo hayo, naomba sasa kutoa hoja kwamba Bunge lako Tukufu liidhinishe jumla ya Shilingi 727,345,768,677 kwa ajili ya matumizi ya Wizara ya Maji na Umwagiliaji kwa mwaka 2018/2019, ili Wizara iweze kutekeleza majukumu na malengo yaliyoelezwa katika hotuba hii. Mchanganuo wa fedha hizo ni kama ifuatavyo:- (a) Fungu 49 197. Mheshimiwa Spika, katika mwaka 2018/2019, jumla ya Shilingi 697,577,902,677 zimetengwa kwa ajili ya matumizi ya sekta ya maji. Kati ya fedha hizo, Matumizi ya Kawaida ni Shilingi 24,363,869,000 ambapo Shilingi 6,266,714,000 sawa na asilimia 26 ni kwa ajili ya kugharamia Matumizi Mengineyo (OC) na Shilingi 18,097,155,000 sawa na asilimia 74 ni kwa ajili ya kulipa mishahara (PE) ya watumishi wa Wizara na Chuo cha Maji. Jumla ya bajeti ya maendeleo ni Shilingi 673,214,033,677 ambapo kati ya fedha hizo, Shilingi 443,214,034,677 sawa na asilimia 66 ni fedha za ndani 102 na Shilingi 229,999,999,000 sawa na asilimia 34 ni fedha za nje. (b) Fungu 05 198. Mheshimiwa Spika, katika mwaka 2018/2019 jumla ya Shilingi 29,767,866,000 zimetengwa kwa ajili ya matumizi ya sekta ya umwagiliaji. Kati ya fedha hizo, Matumizi ya Kawaida ni Shilingi 3,947,408,000 ambapo Shilingi 585,184,000 sawa na asilimia 14.82 ni kwa ajili ya kugharamia Matumizi Mengineyo (OC) na Shilingi 3,362,224,000 sawa na asilimia 85.18 ni kwa ajili ya kulipa mishahara (PE) ya watumishi wa Tume ya Taifa ya Umwagiliaji. Jumla ya bajeti ya maendeleo ni Shilingi 25,820,458,000 ambapo kati ya fedha hizo, Shilingi 6,000,000,000 sawa na asilimia 23.20 ni fedha za ndani na Shilingi 19,820,458,000 sawa na asilimia 76.80 ni fedha za nje. 199. Mheshimiwa Spika, naomba tena nitoe shukrani zangu kwako na kwa Waheshimiwa Wabunge kwa kunisikiliza. Hotuba hii pia inapatikana katika tovuti ya Wizara 200. Mheshimiwa Spika, naomba kutoa hoja.