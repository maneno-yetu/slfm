BAJETI YA WIZARA YA MAJI MWAKA 2020/2021 HOTUBA YA WAZIRI WA MAJI, MHE. PROF. MAKAME MNYAA MBARAWA (MB), AKIWASILISHA BUNGENI MAKADIRIO YA MAPATO NA MATUMIZI YA FEDHA YA WIZARA YA MAJI KWA MWAKA 2020/2021 1. UTANGULIZI 1. Mheshimiwa Spika, ninaomba kutoa hoja kwamba Bunge lako Tukufu, baada ya kupokea taarifa iliyowasilishwa hapa Bungeni na Mwenyekiti wa Kamati ya Kudumu ya Bunge ya Kilimo, Mifugo na Maji, Mheshimiwa Mahmoud Hassan Mgimwa, Mbunge wa Mufindi Kaskazini, ambayo ilichambua utekelezaji wa Bajeti ya Wizara ya Maji ya Mwaka 2019/2020, sasa likubali kupokea, kujadili na kupitisha Mpango na Makadirio ya Mapato na Matumizi ya Fedha ya Wizara ya Maji kwa Mwaka 2020/2021. 2. Mheshimiwa Spika, ninapenda kwa dhati kabisa kumshukuru Mwenyekiti na wajumbe wote wa Kamati ya Kudumu ya Bunge ya Kilimo, Mifugo na Maji kwa ushauri, maoni na maelekezo waliyotoa wakati nilipowasilisha Taarifa ya Utekelezaji wa Bajeti ya mwaka 2019/2020 na Mpango na Makadirio ya Mapato na Matumizi ya Fedha ya Wizara kwa mwaka 2020/2021. Ninapenda kuliarifu Bunge lako Tukufu kwamba maoni, ushauri na mapendekezo yaliyotolewa na Kamati yamezingatiwa katika bajeti hii ninayoiwasilisha leo. 3. Mheshimiwa Spika, ninaomba nitumie nafasi hii kumshukuru kwa dhati Rais wa Jamhuri ya Muungano 1 wa Tanzania, Mheshimiwa Daktari John Pombe Joseph Magufuli, kwa kuendelea kuniamini kuisimamia Sekta ya Maji; sekta ambayo ina mchango mkubwa kwa uhai wa binadamu na maendeleo ya kiuchumi na kijamii hapa nchini. Kupitia uongozi wake shupavu, katika kipindi cha 2015 - 2020 amesimamia kikamilifu utekelezaji wa Ilani ya Chama cha Mapinduzi ya Mwaka 2015 – 2020 na mafanikio makubwa yamepatikana katika nyanja zote za maendeleo. Aidha, ninampongeza Mheshimiwa Rais kwa kuteuliwa kuwa Mwenyekiti wa Jumuiya ya Maendeleo ya Kusini mwa Afrika (SADC), na ninamtakia kila la heri na mafanikio makubwa katika kuiongoza Jumuiya hiyo. 4. Mheshimiwa Spika, ninaomba niwapongeze Waheshimiwa Wabunge wapya waliochaguliwa kuwa Wabunge wa Bunge la Jamhuri ya Muungano wa Tanzania katika mwaka wa fedha unaoisha. Wabunge hao ni Mhe. Dkt. John Danielson Pallangyo wa Jimbo la Arumeru Mashariki na Mhe. Miraji Jumanne Mtaturu wa Jimbo la Singida Mashariki. Ni mategemeo yetu kuwa katika kipindi hiki kilichobaki katika Bunge hili tutashirikiana nao katika kufanikisha majukumu yaliyo mbele ya Bunge letu na Taifa kwa ujumla. 5. Mheshimiwa Spika, ninaomba kutoa pole kwako wewe mwenyewe Mhe. Spika, Bunge lako Tukufu, Familia za Marehemu, Ndugu, Jamaa na Watanzania wote kwa misiba iliyotupata kwa kuondokewa na aliyekuwa Mbunge wa Newala Vijijini, Mhe. Ajali Rashid Akibar pamoja na aliyekuwa Mbunge wa Viti Maalum, Mhe. Dkt. Getrude Pangalile Rwakatare. Michango ya Wabunge hao katika shughuli za 2 maendeleo ya Taifa letu itakumbukwa milele daima. Vilevile, ninatoa pole kwa wananchi waliopoteza jamaa zao kutokana janga la ugonjwa wa Corona, pamoja na wale waliopoteza maisha kutokana na ajali na mafuriko yaliyotokea katika maeneo mbalimbali hapa nchini. Mwenyezi Mungu azilaze roho za marehemu wote mahali pema peponi. Amin. 6. Mheshimiwa Spika, ninapenda nichukue fursa hii kumpongeza Waziri Mkuu wa Jamhuri ya Muungano wa Tanzania, Mheshimiwa Kassim Majaliwa Majaliwa (Mb), kwa hotuba yake aliyoiwasilisha hapa Bungeni, ambayo imetoa dira na mwongozo wa utekelezaji wa kazi za Serikali katika mwaka ujao wa fedha. Ninawapongeza pia Waheshiminiwa Mawaziri wenzangu walionitangulia kuwasilisha hoja zao. 7. Mheshimiwa Spika, Hotuba yangu ina maeneo makuu manne, ambayo ni hali ya sekta ya maji nchini; utekelezaji wa Bajeti ya Mwaka 2019/2020; malengo na mpango wa kuboresha huduma ya maji kwa Mwaka 2020/2021; na maombi ya fedha kwa Mwaka 2020/2021. Muundo na mfumo wa Bajeti ya Mwaka 2020/2021 umeongozwa na kuzingatia malengo ya maendeleo ya kitaifa na kimataifa ikiwemo Dira ya Taifa ya Maendeleo (2025); Mpango wa Maendeleo ya Taifa wa Miaka Mitano (Five Year Development Plan – FYDP) 2015/2016 – 2020/2021; Mpango wa Maendeleo ya Taifa wa mwaka 2020/2021; Ilani ya Uchaguzi ya Chama cha Mapinduzi ya mwaka 2015 – 2020; Awamu ya Pili ya Programu ya Maendeleo ya Sekta ya Maji (WSDP II 2016/2017 – 2020/2021); na Malengo ya Maendeleo Endelevu (Sustainable Development Goals 3 – SDGs 2015-2030) hususan Lengo Na. 6, linalohusu sekta ya maji. 2. HALI YA SEKTA YA MAJI NCHINI 8. Mheshimiwa Spika, hali ya Sekta ya Maji nchini inaelezwa kwa kuzingatia hali ya rasilimali za maji; hali ya huduma za ubora wa maji; hali ya upatikanaji wa huduma za maji na usafi wa mazingira vijijini na mijini na uwezo wa kitaasisi wa kutoa huduma hizo. 2.1. Hali ya Rasilimali za Maji 9. Mheshimiwa Spika, kiasi cha maji katika mito, mabwawa na maziwa nchini kimeongezeka kutokana na mvua zinazoendelea kunyesha katika maeneo mbalimbali hapa nchini, ambazo kwa ujumla zimekuwa juu ya wastani katika kipindi cha mwezi Oktoba 2019 hadi Machi 2020. Hali hii imesababisha mafuriko katika maeneo mbalimbali na baadhi ya mabwawa yamefurika kutokana na mvua hizo. Mabwawa hayo ni pamoja na mabwawa ya Mindu (Morogoro), Kazima (Tabora), Igombe (Tabora), Nyumba ya Mungu (Kilimanjaro), na mabwawa ya Mtera na Kidatu yaliyopo mkoani Iringa. Kwa upande wa Ziwa Victoria, kwa mfano, vipimo vilivyochukuliwa tarehe 04 Machi, 2020 vimeonesha kuwa usawa wa maji katika ziwa hilo umefikia mita 1,134.28 juu ya usawa wa bahari. Kiwango hiki ni cha juu zaidi tangu vipimo vianze kuchukuliwa katika ziwa hilo. Kipimo cha awali cha juu kabisa katika ziwa kilikuwa mita 1,134.27 kutoka usawa wa bahari kilichorekodiwa tarehe 12 Mei, 1965. 4 10. Mheshimiwa Spika, nchi yetu ina mito mingi ya msimu na ile inayotiririsha maji katika kipindi chote cha mwaka. Mito mikubwa ambayo hutiririsha maji kwa kipindi chote cha mwaka ni Mto Ruvuma, Mto Rufiji, Mto Kilombero, Mto Pangani, Mto Wami, Mto Ruvu, Mto Malagarasi, Mto Ruhuhu, Mto Kiwira, Mto Kagera, Mto Bubu, Mto Simiyu na Mto Mara. Katika kipindi cha Oktoba 2019 na Februari, 2020 mito hiyo imekuwa na maji mengi juu ya wastani. 11. Mheshimiwa Spika, kwa mujibu wa Atlas ya Taifa ya rasilimali za maji (Toleo la Mwaka 2019), nchi yetu inakadiriwa kuwa na rasilimali za maji zinazofaa kwa matumizi ya binadamu kwa wastani wa mita za ujazo bilioni 126, zikiwemo mita za ujazo bilioni 105 juu ya ardhi na mita za ujazo bilioni 21 chini ya ardhi. Kwa kuzingatia makadirio ya idadi ya watu milioni 54 katika mwaka 2018, kiasi cha maji kilichopo kwa kila mtu kwa mwaka ni takribani wastani wa mita za ujazo 2,300. Kiasi hicho ni juu ya wastani wa mita za ujazo 1,700 ambacho ni kiwango cha chini cha mahitaji ya maji kwa mtu kwa mwaka kinachokubalika kimataifa; chini ya kiwango hiki cha maji nchi huhesabika kuwa na uhaba wa maji (water stress). 12. Mheshimiwa Spika, mahitaji ya maji kwa ajili ya matumizi mbalimbali nchini, kama vile majumbani, umwagiliaji, viwanda na mazingira ni wastani wa mita za ujazo bilioni 40 kwa mwaka. Inakadiriwa mahitaji hayo ya maji yataongezeka hadi kufikia wastani wa mita za ujazo bilioni 57 kwa mwaka ifikapo mwaka 2035. Hii inaonesha nchi yetu itaendelea kuwa na rasilimali za maji za kutosha kwa ajili ya shughuli za maendeleo ya 5 kiuchumi na kijamii. Hata hivyo, kutokana na mwenendo wa kuongezeka kwa mahitaji ya maji nchini, ni muhimu nchi yetu ikaendelea kuimarisha uhifadhi wa rasilimali za maji ili taifa lisiingie kwenye hali ya uhaba wa maji siku za usoni. 2.2. Hali ya Huduma za Ubora wa Maji 13. Mheshimiwa Spika, mipango na matumizi ya rasilimali za maji hutegemea ubora wa maji katika vyanzo na mifumo ya usambazaji maji. Ufuatiliaji wa ubora wa maji katika vyanzo na mifumo hiyo vijijini na mijini ni muhimu katika kulinda afya ya jamii pamoja na mifumo ya ikolojia. Katika kuhakikisha jamii inapata maji safi na salama na vyanzo vya maji vinalindwa, Wizara kupitia maabara 16 za ubora wa maji zilizopo katika mikoa mbalimbali nchini ina jukumu la kuhakiki ubora na usalama wa maji katika vyanzo vya maji na mitandao ya kusambaza maji mijini na vijijini. Maabara hizo huhakiki viashiria vya ubora wa maji kwa kufanya uchunguzi wa kibaiolojia na kikemia kwa lengo la kubaini hali halisi ya mwenendo wa ubora wa maji katika vyanzo vya maji na maji yanayosambazwa kwa jamii. Takwimu za ubora wa maji ni moja ya viashiria muhimu vinavyotumika kufanya maamuzi katika kupanga na kuendeleza rasilimali za maji nchini. 14. Mheshimiwa Spika, ubora wa maji katika vyanzo vya maji nchini hutofautiana kutoka eneo moja hadi jingine. Tofauti ya ubora wa maji kutoka eneo moja hadi jingine husababishwa na hali ya miamba ya asili, jiografia ya eneo, mabadiliko ya tabianchi na shughuli za kibinadamu. Kwa upande wa maji juu ya ardhi (surface 6 water), changamoto kwa baadhi ya maeneo nchini ni kuwepo kwa kiwango kikubwa cha viashiria vya Nitrogen na Phosphorous katika maziwa na tope (turbidity) katika mito vinavyosababishwa na shughuli za kibinadamu kwenye vyanzo vya maji. Vilevile, kiwango kikubwa cha chumvichumvi, Nitrate, Madini ya Flouride, Chuma na Manganese vimeonekana kuwa changamoto kwa upande wa maji chini ya ardhi kwa baadhi ya maeneo. Kwa ujumla, hali ya ubora wa maji katika vyanzo vya maji kwa maeneo mengi nchini kwa kipindi cha mwaka 2019/2020 imeendelea kuimarika na maji katika vyanzo hivyo yanaendelea kutumika baada ya kuchakatwa kulingana na matumizi yaliyokusudiwa. 15. Mheshimiwa Spika, maji ya kunywa yanayosambazwa kwa jamii nayo yameonesha kuwa na ubora unaoridhisha licha ya changamoto zilizopo kwenye maeneo machache, kama vile uwepo wa madini ya fluoride kwenye ukanda unaopitiwa na Bonde la Ufa katika mikoa ya Arusha, Kilimanjaro, Manyara, Singida na Shinyanga; na madini ya chumvichumvi kwenye maeneo ya Pwani na Ukanda wa Kati katika mikoa ya Dodoma na Singida. Katika kukabiliana na changamoto za ubora wa maji, Wizara kwa kushirikiana na Wadau wa Maendeleo imeanza kuweka mitambo inayotumia teknolojia ya kisasa kama vile mitambo ya kuondoa chumvichumvi (reverse osmosis plant) iliyofungwa Gairo na Arusha kwa ajili kuondoa chumvichumvi na madini ya fluoride. 7 2.3. Hali ya Upatikanaji wa Huduma za Maji na Usafi wa Mazingira Vijijini na Mijini 16. Mheshimiwa Spika, Sera ya Taifa ya Maji ya Mwaka 2002 inalenga kuboresha huduma ya maji kwa wananchi waishio vijijini ili wapate huduma hiyo kwa umbali usiozidi mita 400 kutoka kwenye makazi yao. Vilevile, Dira ya Taifa ya Maendeleo 2025 inalenga kuboresha huduma za maji vijijini kufikia asilimia 95 ifikapo Mwaka 2025. Malengo ya kati ni kuboresha huduma ya maji vijijini kufikia asilimia 85 mwaka 2020. Ili kutimiza malengo haya, Serikali kwa kushirikiana na wadau mbalimbali inatekeleza Programu ya Maendeleo ya Sekta ya Maji ya mwaka 2006 – 2025, ikiwa ni awamu ya pili ya utekelezaji wake kwa sasa. Aidha, katika kuboresha na kuleta ufanisi wa utekelezaji wa miradi ya maji vijijini, Serikali imeanzisha Wakala wa Maji na Usafi wa Mazingira Vijijini (Rural Water Supply and Sanitation Agency – RUWASA) ulioanza kutekeleza majukumu yake rasmi mwezi Julai, 2019. Katika kufikia malengo yaliyowekwa, Serikali kupitia RUWASA inaendelea kujenga, kukarabati na kupanua miundombinu ya maji, kujenga visima na kujenga mabwawa katika maeneo mbalimbali nchini. 17. Kwa upande wa mijini, Mamlaka za Maji na Usafi wa Mazingira zinaendelea kutekeleza majukumu yao kama kawaida. Pamoja na kutoa huduma ya maji na usafi wa mazingira kwa wananchi, Mamlaka za Maji pia zimekabidhiwa jukumu la kusimamia ujenzi wa miradi ya maji katika maeneo yao na katika maeneo ya vijiji vilivyo katika mikoa yao. Aidha, katika kuimarisha mamlaka hizo na kupunguza gharama za uendeshaji, Serikali 8 imefanya mabadiliko makubwa katika muundo wa mamlaka kwa kuziunganisha baadhi ya mamlaka za miji midogo na makao makuu ya wilaya kwenye Mamlaka za Maji na Usafi wa Mazingira za Makao Makuu ya Mikoa. 18. Mheshimiwa Spika, lengo la Wizara kwa Mwaka 2020 ni kuhakikisha kuwa upatikanaji wa huduma ya maji kwa wananchi waishio vijijini unafikia asilimia 85. Katika kufikia lengo hilo, Wizara imepanga kutekeleza miradi itakayoongeza upatikanaji wa huduma ya maji kwa haraka na pia kutekeleza miradi kwenye maeneo yenye uhaba mkubwa zaidi wa maji. Hadi kufikia Machi 2020 kuna miradi 558 vijijini inayoendelea kutekelezwa kupitia bajeti ya Serikali na kati ya miradi hiyo, miradi 268 yenye uwezo wa kuhudumia wananchi 1,539,509 kupitia vituo 7,540 katika vijiji 880 inatarajiwa kukamilika katika mwaka 2020. Katika kuhakikisha miradi hiyo inakamilika kwa wakati uliopangwa Wizara itawasimamia kwa karibu Wakandarasi wanaotekeleza miradi hiyo. Aidha, utekelezaji wa miradi ya maji kwa mfumo wa Force Account unatarajiwa kuharakisha na kupunguza gharama za utekelezaji wa miradi ya maji na hivyo kufikia malengo ya kitaifa katika sekta ya maji kwa muda uliopangwa. 19. Mheshimiwa Spika, Serikali kwa kushirikiana na Washirika wa Maendeleo inatekeleza Programu mbili za “malipo kwa matokeo” zinazojulikana kama Payment by Results (PbR) inayofadhiliwa na Serikali ya Uingereza kupitia shirika lake la maendeleo (DFID) na Program For Results (PforR) inayofadhiliwa na Benki ya Dunia. Programu zote mbili zinalenga kuimarisha uendelevu wa huduma ya maji vijijini. Kupitia PbR, ukarabati na 9 upanuzi wa miradi ya maji 1,215 katika vijiji 2,476 utafanyika ambapo vituo 11,354 vitafufuliwa na wananchi 2,431,313 watanufaika. Aidha, kupitia programu ya PforR, jumla ya miradi 513 yenye jumla ya vituo 9,286 vya kuchotea maji itatekelezwa na kuhudumia wananchi wapatao 2,321,500 katika vijiji 1,055. 20. Mheshimiwa Spika, tangu Programu ya Maendeleo ya Sekta ya Maji ianze kutekelezwa mwaka 2007 na hadi kufikia Desemba 2019, jumla ya miradi 2,450 imetekelezwa mijini na vijijini. Kati ya hiyo, miradi 1,423 imetekelezwa kati ya mwaka 2015 na mwaka 2019, ambapo miradi 1,268 imetekelezwa vijijini na miradi 155 imetekelezwa mijini. Takwimu zinaonyesha kuwa wastani wa idadi ya watu wanaopata huduma ya maji ya safi na salama vijijini imeongezeka kutoka asilimia 47 mwaka 2015 hadi kufikia asilimia 70.1 mwezi Machi mwaka 2020. Kwa upande wa mijini, hali ya upatikanaji wa huduma ya maji imeongezeka kutoka asilimia 74 mwaka 2015 hadi kufikia asilimia 84 mwaka 2020. 21. Mheshimiwa Spika, Kwa kuzingatia miradi ya maji 631 inayoendelea kutekelezwa nchini, Serikali ina matumaini makubwa kuwa malengo ya kitaifa katika sekta ya maji yafikiwa ifikapo mwishoni mwa mwaka huu. Aidha, Wizara imeweka mikakati mbalimbali ya kuboresha huduma ya maji mijini na vijijini, ikiwemo kushirikiana na wadau mbalimbali katika kujenga na kupanua miundombinu ya maji; kuhakikisha miradi ya maji iliyo katika hatua mbalimbali za utekelezaji inakamilika na kuanza kutoa huduma; kuhakikisha kiasi 10 cha fedha kinachopatikana kwa ajili ya utekelezaji wa miradi katika sekta ya maji kinaelekezwa kwenye utekelezaji wa miradi yenye kuleta matokeo makubwa; kuboresha uwajibikaji katika utekelezaji wa miradi ya maji; kuimarisha usimamizi na uendeshaji wa miradi ya maji; kuongeza makusanyo ya maduhuli kwenye mamlaka za maji ili kuziwezesha kuwekeza katika utekelezaji wa miradi; na kutumia wataalam wa ndani kutekeleza miradi ya maji kupitia mfumo wa force account. 22. Mheshimiwa Spika, Huduma ya usafi wa mazingira ni muhimu katika kuhakikisha Wananchi wanaishi katika mazingira bora na kuepusha maradhi yanayotokana na uchafu yakiwemo maradhi ya mlipuko kama vile magonjwa ya matumbo na kipindupindu. Huduma za usafi wa mazingira katika Mamlaka hutolewa kwa wateja kuunganishwa kwenye mtandao wa majitaka na uondoaji wa majitaka kwa kutumia magari maalum (bowsers) na kuyamwaga majitaka katika mabwawa ya kusafisha na kutibu majitaka. Hadi mwezi Machi 2020 huduma ya uondoaji wa majitaka imefikia asilimia 15 ambapo lengo ni kufikia asilimia 30 ifikapo mwezi Oktoba 2020. kwa ujumla, huduma ya uondoaji majitaka nchini kupitia mitandao ya majitaka bado ni changamoto kutokana na uwekezaji mdogo uliofanyika kwenye ujenzi wa miundombinu hiyo, na mwamko mdogo wa wananchi kujiunga kwenye mtandao wa majitaka kwenye maeneo ambayo miundombinu hiyo ipo. 11 2.4. Mfumo wa Kitaasisi wa Kusimamia Huduma Katika Sekta ya Maji 23. Mheshimiwa Spika, katika kuhakikisha sekta ya maji inatekeleza majukumu yake kulingana na sheria, taratibu na kanuni, Bunge lako tukufu lilitunga sheria katika maeneo muhimu matatu, ambayo ni rasilimali za maji; utoaji wa huduma za maji na usafi wa mazingira; na udhibiti wa utoaji wa huduma za maji na usafi wa mazingira. Eneo la rasilimali za maji linasimamiwa na Sheria ya Usimamizi wa Rasilimali za Maji ya Na. 11 ya Mwaka 2009; wakati eneo la utoaji wa huduma za maji na usafi wa mazingira linasimamiwa na Sheria ya Huduma za Maji na Usafi wa Mazingira Na. 5 ya Mwaka 2019. Eneo la udhibiti wa utoaji wa huduma za maji na usafi wa mazingira linasimamiwa na Sheria ya Mamlaka ya Udhibiti wa Huduma za Nishati na Maji Na. 11 ya Mwaka 2001. Aidha, Wizara iliandaa Kanuni mbalimbali za kuwezesha utekelezaji wa sheria hizo. 24. Mheshimiwa Spika, Sheria ya Usimamizi wa Rasilimali za Maji ya Na. 11 ya Mwaka 2009 inasimamia rasilimali za maji zilizopo juu na chini ya ardhi zikiwemo mito, maziwa, mabwawa, chemchemi, na ardhi oevu pamoja na kuzuia uchafuzi wa maji katika vyanzo. Aidha, sheria hiyo inazuia uchafuzi na uharibifu wa vyanzo vya maji na inaelekeza kutumia maji baada ya kupata kibali kutoka kwenye Bodi za Maji za Mabonde. Adhabu ya faini na/au kifungo jela hutolewa kwa wanaobainika kukiuka masharti ya Sheria hiyo. Kanuni mbalimbali zimeandaliwa ili kuwezesha utekelezaji wa sheria hiyo. 12 25. Mheshimiwa Spika, Sheria ya Huduma za Maji na Usafi wa Mazingira ya Na. 5 ya Mwaka 2019 inasimamia utoaji wa huduma za maji na usafi wa mazingira katika miji na vijiji katika mikoa yote ya Tanzania Bara. Sheria hiyo ndiyo inaunda Mamlaka za Majisafi na Usafi wa Mazingira Mijini, Wakala wa Maji na Usafi wa Mazingira Vijijini (RUWASA), Jumuiya za Huduma za Maji Ngazi ya Jamii (CBWSOs) na Mfuko wa Taifa wa Maji (National Water Fund - NWF). Sheria hiyo imeanza kutekelezwa rasmi tarehe 1 Julai 2019, baada ya kupitishwa na Bunge mwezi Januari 2019 na kuridhiwa na Mheshimiwa Rais mwezi Februari 2019. 26. Mheshimiwa Spika, Sheria ya Mamlaka ya Udhibiti wa Huduma za Nishati na Maji Na. 11 ya Mwaka 2001 inahusika na udhibiti wa huduma za umeme, mafuta, gesi asilia na huduma za majisafi na majitaka. Sheria hiyo inaunda Mamlaka ya Udhibiti wa Huduma za Nishati na Maji (EWURA) ili kudhibiti utoaji wa huduma hizo. Katika kutekeleza majukumu yake ya udhibiti, EWURA inatoa leseni kwa watoa huduma hizo ikiwa ni pamoja na mamlaka za maji; inaidhinisha bei za huduma zinazotolewa na watoa huduma; na inatoa miongozo mbalimbali ya kuhakikisha huduma inakuwa bora. 27. Mheshimiwa Spika, katika kuimarisha usimamizi wa sekta ya maji, Serikali ipo katika mchakato wa kupitia upya Sera ya Taifa ya Maji ya Mwaka 2002 ili sera hiyo iendane na mazingira ya sasa. Umuhimu wa kupitia upya sera hiyo umetokana na ukweli kwamba kipindi cha miaka 18 kimepita tangu ianze kutumika na katika kipindi hicho kuna mabadiliko mengi ya kimwelekeo na 13 kimalengo ambayo yametokea kitaifa na kimataifa, ikiwemo kuanza kutumika kwa Mpango wa Maendeleo wa Miaka Mitano (FYDP 2016/17 - 2020/21) na kutungwa kwa Malengo ya Maendeleo Endelevu ya Dunia (SDGs 2015-2030). Mapitio ya Sera hiyo ikiwa ni pamoja na maandalizi ya Mkakati wake wa utekelezaji yanatarajiwa kukamilika katika mwaka 2020. 28. Mheshimiwa Spika, Wizara ya Maji inatekeleza majukumu yake ya kiutendaji kupitia taasisi zake mbalimbali. Taasisi hizi ni Mfuko wa Taifa wa Maji; Mamlaka za Maji na Usafi wa Mazingira; Wakala wa Maji na Usafi wa Mazingira Vijijini; na Chuo cha Maji. Majukumu ya taasisi hizi yanafafanuliwa kwa kifupi hapa chini. 29. Mheshimiwa Spika, Mfuko wa Taifa wa Maji umeanzishwa kupitia Sheria ya Huduma ya Maji na Usafi wa Mazingira Na. 5 ya Mwaka 2019. Majukumu ya Mfuko ni pamoja na kutafuta rasilimali fedha kwa ajili ya uwekezaji kwenye miradi ya maji na usafi wa mazingira; kutuma fedha kwa watekelezaji wa miradi ya maji; kutoa mikopo ya masharti nafuu kwa Mamlaka za Majisafi na Usafi wa Mazingira kwa ajili ya uwekezaji kwenye miradi ya utoaji huduma za maji; kufuatilia matumizi ya fedha zinazotumwa kwa watekelezaji; kuzijengea uwezo mamlaka za utekelezaji wa miradi ya maji ili ziweze kusimamia kwa ufanisi miradi inayotekelezwa; kumshauri Waziri mwenye dhamana ya sekta ya maji kuhusu miongozo mbalimbali ya matumizi ya fedha za Mfuko huo. 14 30. Mheshimiwa Spika, kupitia Sheria ya Huduma ya Maji na Usafi wa Mazingira Na. 5 ya Mwaka 2019, Bunge lako Tukufu lilianzisha Wakala wa Maji na Usafi wa Mazingira Vijijini (Rural Water Supply and Sanitation Agency-RUWASA). Wakala huu umechukua majukumu ya Mamlaka za Serikali za Mitaa katika kusimamia ujenzi wa miradi na utoaji wa huduma ya maji vijijini na ulianza kazi rasmi tarehe 01 Julai, 2019. Ninayo furaha kulitaarifu Bunge lako kuwa Serikali imekamilisha hatua zote za msingi za kuanzisha wakala huu, ikiwemo kutengeneza muundo wa wakala; kuunda Bodi ya Wakurugenzi; na kuteua menejimenti ya wakala. Aidha, taratibu zote za kuhamisha majukumu, mikataba na rasilimali kutoka Mamlaka za Serikali za Mitaa zimekamilika. Ninaomba kuchukua nafasi hii kuwashukuru sana Mheshimiwa Waziri-Ofisi ya Rais TAMISEMI, Waheshimiwa Wakuu wa Mikoa, Makatibu Tawala wa mikoa na Wakurugenzi wa Mamlaka za Serikali za Mitaa kwa ushirikiano mkubwa waliotupa katika mchakato wa kuanzisha RUWASA. 31. Mheshimiwa Spika, huduma za maji na usafi wa mazingira mijini zinaendeshwa na Mamlaka za Maji na Usafi wa Mazingira zilizopo katika miji mikuu ya mikoa, miji mikuu ya wilaya, miji midogo na miradi ya kitaifa. Mamlaka hizo zinasimamiwa na Bodi za Wakurugenzi zinazoteuliwa na Waziri mwenye dhamana ya maji kwa kushirikiana na uongozi wa mikoa husika. Lengo la utaratibu huo ni kuziwezesha mamlaka hizo kutoa huduma endelevu na hatimaye kujitegemea kwa gharama zote za uendeshaji, matengenezo na uwekezaji kupitia maduhuli yanayotokana na mauzo ya maji. 15 32. Mheshimiwa Spika, katika kuongeza ufanisi wa utendaji wa mamlaka za maji na usafi wa mazingira, Serikali imefanya mabadiliko kadhaa katika mfumo wa uendeshaji wa mamlaka hizi. Mabadiliko haya ni pamoja na kuongeza/kupanua maeneo ya huduma kwa mamlaka. Kwa sasa eneo la huduma kwa Mamlaka ya Maji na Usafi wa Mazingira itakuwa ni eneo la utawala katika mji husika. Aidha, ili kuongeza tija na kupunguza gharama za uendeshaji, baadhi ya mamlaka za maji na usafi wa mazingira katika miji midogo na makao makuu ya wilaya zimeunganishwa na mamlaka za maji za makao makuu ya mikoa, na baadhi ya mamlaka za maji za miji mikuu ya wilaya na miji midogo zimefutwa na maeneo yao yatahudumiwa na mamlaka za maji za miji mikuu ya mikoa na/au na RUWASA katika maeneo husika. Orodha mpya ya Mamlaka za Majisafi na Usafi wa Mazingira nchini umeoneshwa katika Kiambatisho Na. 1. 33. Mheshimiwa Spika, Chuo cha Maji ni Wakala unaosimamiwa na Bodi ya Ushauri ya Wizara ya Maji. Chuo hicho kimeendelea kutekeleza majukumu yake ya kuandaa wataalam, kufanya utafiti na kutoa ushauri wa kitaalam unaohitajika katika sekta za maji. Utekelezaji wa majukumu hayo unazingatia Sera, mikakati na miongozo ya Wizara pamoja na Baraza la Taifa la Vyuo vya Ufundi (NACTE). Wizara imeendelea kukiimarisha Chuo cha Maji kwa kujenga na kukarabati majengo kama vile madarasa, mabweni na maabara na miundombinu mengine ili kukiwezesha kutekeleza majukumu yake kwa ufanisi zaidi. Vilevile, Wizara itaendelea kugharamia mafunzo ya muda mrefu na 16 mfupi kwa watumishi katika fani mbalimbali katika sekta ya maji. 3. UTEKELEZAJI WA BAJETI YA MWAKA 2019/2020 3.1. Hali ya Upatikanaji wa Fedha 34. Mheshimiwa Spika, katika mwaka 2019/2020, Fungu 49 – Wizara ya Maji - liliidhinishiwa bajeti ya jumla ya Shilingi 634,196,197,530; kati ya fedha hizo Shilingi 23,726,309,000 zilikuwa ni fedha za Matumizi ya Kawaida na Shilingi 610,469,888,530 zilikuwa ni fedha za maendeleo. Hadi mwezi Machi 2020, Wizara imepokea jumla ya Shilingi 470,374,480,186.31 sawa na asilimia 74 ya bajeti. Kati ya fedha zilizopokelewa, Shilingi 453,697,256,871.41 ni za kutekeleza miradi ya maendeleo sawa na asilimia 74 ya bajeti ya fedha za maendeleo. Kwa upande wa fedha za Matumizi ya Kawaida, jumla ya Shilingi 16,667,223,314.90 zilipokelewa sawa na asilimia 70 ya bajeti ya fedha za Matumizi ya Kawaida na kati ya fedha hizo, Shilingi 12,072,957,217 ni fedha za mishahara (PE) na Shilingi 4,604,266,097.90 ni fedha za matumizi mengineyo (OC). 3.2. Miradi na Programu Mbalimbali Zilizotekelezwa kwa Mwaka 2019/2020 35. Mheshimiwa Spika, utekelezaji wa miradi na programu kwa Mwaka 2019/2020 umefafanuliwa katika maeneo matano ambayo ni usimamizi na uendelezaji 17 wa rasilimali za maji; huduma za ubora na usafi wa maji; miradi ya huduma za usambazaji maji vijijini; miradi ya huduma za usambazaji majisafi mijini; na miradi ya usafi wa mazingira. Aidha, sehemu hii ya taarifa inaeleza pia utekelezaji wa kazi mbalimbali katika Taasisi zilizo chini ya Wizara na masuala mtambuka. 3.2.1. Usimamizi na Uendelezaji wa Rasilimali za Maji 36. Mheshimwa Spika, rasilimali za maji zinajumuisha maji yaliyomo ndani ya nchi na majishirikishi (transboundary waters). Rasilimali hizo zinasimamiwa na kuendelezwa na Wizara kupitia Bodi za Maji za Mabonde tisa yaliyopo nchini. Kwa upande wa majishirikishi, nchi yetu inashirikiana na nchi nyingine na taasisi mbalimbali za kikanda na kimataifa katika kusimamia rasilimali hizo. Usimamizi na uendelezaji wa rasilimali za maji umegawanyika katika maeneo matano, ambayo ni tathmini na ufuatiliaji wa rasilimali za maji; uhifadhi na udhibiti wa uchafuzi wa vyanzo vya maji, ugawaji na uendelezaji wa rasilimali za maji, usimamizi wa rasilimali za majishirikishi na uimarishaji wa taasisi zinazosimamia rasilimali za maji. Hatua zilizochukuliwa katika kusimamia na kuendeleza rasilimali za maji katika mwaka uliopita wa fedha ni kama ifuatavyo:- 18 3.2.1.1 (a) Tathmini na Ufuatiliaji wa Rasilimali za Maji Mwenendo wa Rasilimali za Maji 37. Mheshimiwa Spika, Wizara imeendelea kuratibu na kufuatilia mwendendo wa rasilimali za maji ili kutambua wingi na ubora wa rasilimali za maji zilizopo kwa sasa na baadaye. Upatikanaji wa takwimu sahihi na za muda mrefu za rasilimali za maji ni muhimu katika kuiwezesha Serikali kutoa taarifa sahihi za hali ya maji nchini, kuchukua tahadhari dhidi ya majanga ya ukame na mafuriko, pamoja na kuibua na kusanifu miradi mbalimbali ya kiuchumi na kijamii. 38. Mheshimiwa Spika, nchi yetu ina vituo 794 vya kufuatilia mwenendo wa maji juu na chini ya ardhi vilivyojengwa katika maeneo mbalimbali nchini kwa ajili ya kukusanya takwimu za mvua, hali ya hewa, mtiririko wa maji katika mito, pamoja na kupima kina cha maji katika maziwa na mabwawa; kiasi cha tope (sediment) katika mito, maji chini ya ardhi na ubora wa maji. Katika mwaka 2019/2020, Wizara imefanya tathmini ya hali ya mtandao wa vituo vya kukusanya takwimu za mwenendo wa maji ili kufahamu hali ya ufanyaji kazi wa vituo hivyo. Kufuatia tathmini hiyo, vituo saba (7) vya kufuatilia mwenendo wa maji mitoni vimejengwa ambapo katika Bonde la Ziwa Victoria vimejengwa vituo sita (6) na kituo kimoja katika mradi wa kufua umeme wa Nyerere katika Mto Rufiji. Aidha, ukarabati wa vituo vya kufuatilia mwenendo wa maji mtoni umefanyika katika Bonde la Ziwa Victoria vituo tisa (9); Bonde la Ziwa Rukwa (22), Bonde la Ziwa Nyasa (11), Bonde la Ruvuma na Pwani ya Kusini (31), Bonde la Ziwa 19 Tanganyika (5), Bonde la Wami/Ruvu (3), Bonde la Mto Rufiji (8) na Bonde la Kati vituo 11. Vilevile, vituo 19 vya kufuatilia hali ya hewa vimejengwa katika Bonde la Mto Rufiji. 39. Mheshimiwa Spika, takwimu zinaonesha kuwa hali ya mwenendo wa maji katika maziwa, mabwawa na mito ilikuwa juu ya wastani kwa mwaka wa kihaidrolojia 2018/2019. Hali hiyo imedhihirishwa katika Maziwa ya Victoria, Tanganyika, Nyasa na Rukwa; mabwawa ya Mtera, Kihansi, Kidatu, Nyumba ya Mungu na Mindu; na mito ya Pangani, Ruvuma, Malagarasi, Wami, Ruvu, Rufiji, Mara na Kagera ambapo kiwango cha maji kilikuwa juu ya wastani. Katika mwaka 2020/2021, Wizara itaendelea kuimarisha mfumo wa ufuatiliaji wa takwimu za hali ya rasilimali za maji ili kujua hali na mwenendo wa rasilimali hizo kwa ajili ya kuwezesha Wizara kutoa taarifa na takwimu mbalimbali za rasilimali za maji nchini. (b) Udhibiti wa Uchimbaji Holela wa Visima 40. Mheshimiwa Spika, Wizara kupitia Bodi za Maji za Mabonde zimeendelea kudhibiti uchimbaji wa visima kwa lengo la kuhakikisha misingi ya kitaalam inafuatwa katika uchimbaji wake. Jukumu hilo linatekelezwa kwa kuratibu na kusajili kampuni za utafiti na uchimbaji wa visima pamoja na kutoa leseni na vibali vya uchimbaji kwa makampuni yanayokidhi vigezo. Hadi mwezi Machi 2020, leseni mpya 52 za uchimbaji visima zimetolewa na vibali 225 vya kuchimba visima vya maji katika maeneo mbalimbali nchini. Katika mwaka 2020/2021, Wizara itaendelea kuhakikisha taratibu za uchimbaji wa 20 visima zinafuatwa na kuchukua hatua stahiki kwa wale watakaokiuka taratibu hizo. (c) Matumizi Bora ya Rasilimali za Maji na Udhibiti wa Migogoro 41. Mheshimiwa Spika, kazi ya kusimamia ugawaji wa maji kwa matumizi mbalimbali katika mabonde ya maji ina changamoto nyingi kutokana na kuwepo kwa ongezeko la watumia maji linalotokana na kukua kwa shughuli za kiuchumi na kuongezeka kwa idadi ya watu. Katika kuhakikisha uwiano katika ugawaji wa maji unakuwepo, Wizara kupitia Bodi za Maji za Mabonde inaratibu na kusimamia ugawaji wa rasilimali hiyo kwa kutoa vibali vya matumizi ya maji kulingana na mahitaji ya watumiaji maji mbalimbali na kiasi cha maji kilichopo. Hadi mwezi Machi 2020, vibali 793 vya matumizi ya maji vimetolewa kwa watumiaji mbalimbali. Vilevile, ukaguzi wa vibali vya kutumia maji ulifanyika ambapo watumia maji 28 walibainika kutokuwa na vibali na kuchukuliwa hatua stahiki kwa mujibu ya Sheria ya Usimamizi wa Rasilimali za Maji Na. 11 ya mwaka 2009. 42. Mheshimiwa Spika, vilevile, Bodi za Maji za Mabonde kwa kushirikiana na Jumuiya za Watumiaji Maji zimekuwa zikidhibiti migogoro ya matumizi ya maji katika maeneo mbalimbali nchini. Jumla ya migogoro 10 ya matumizi ya maji ilijitokeza katika mwaka huu wa fedha, ambapo migogoro tisa (9) imetatuliwa na utatuzi wa mgogoro mmoja unaendelea. Aidha, elimu kuhusu matumizi bora ya maji yanayozingatia sheria, taratibu na kanuni za usimamizi na uendelezaji wa rasilimali za maji imetolewa kwa wadau mbalimbali kupitia warsha, 21 makongamano na majukwaa ya wadau wa sekta ya maji. 43. Mheshimiwa Spika, katika mwaka 2020/2021, Wizara itaendelea kupokea maombi mapya ya vibali vya matumizi ya maji; na kuhakikisha watumiaji wa maji wote wanakuwa na vibali vya matumizi ya maji ili kupunguza migogoro inayoweza kujitokeza kutokana na matumizi holela ya rasilimali hiyo. 3.2.1.2 (a) Uhifadhi na Udhibiti wa Uchafuzi wa Vyanzo vya Maji Uhifadhi wa Mazingira na Vyanzo vya Maji 44. Mheshimiwa Spika, Hifadhi ya mazingira na vyanzo vya maji ni muhimu katika kuhakikisha uendelevu wa vyanzo hivyo. Kumekuwa na changamoto za hifadhi ya utunzaji wa vyanzo vya maji kutokana na shughuli za kibinadamu ndani ya vyanzo au karibu na vyanzo. Katika kukabiliana na changamoto hiyo, Wizara imekuwa ikifanya jitihada mbalimbali ikiwa ni pamoja na kubainisha vyanzo vya maji na kuvihifadhi pamoja na kuunda Jumuiya za Watumia Maji (Water User Associations – WUAs) kwa lengo la kuwashirikisha wananchi katika mipango ya matumizi ya maji kwenye kidakio husika. Wizara imeendelea kuzijengea uwezo na kuziimarisha Jumuiya za Watumia Maji kwa kutoa mafunzo, vitendea kazi na kuwajengea ofisi 45. Mheshimiwa Spika, hadi mwezi Machi 2020, vyanzo 575 vya maji vimebainishwa kwa ajili ya kuvihifadhi na kati ya hivyo mabwawa ni 33, chemichemi 22 280, maeneo ya visima 36, mito 185, maeneo ya ardhi oevu 22 na maziwa 19. Kati ya vyanzo hivyo, vyanzo 18 tayari vimehifadhiwa na kutangazwa kwenye Gazeti la Serikali kama maeneo tengefu na vyanzo 120 vimewekewa mipaka kama hatua ya awali ya kuhifadhi vyanzo hivyo. Vilevile, Jumuiya 123 za watumia maji zimeundwa katika mabonde yote tisa ya maji nchini; jumuiya 23 zimeanzishwa Mwaka huu wa fedha (2019/2020) katika mabonde mbalimbali kama ifuatavyo: Pangani (13), Rufiji (1), Ziwa Victoria (2), Ziwa Nyasa (2), Ziwa Rukwa (2), Ruvuma na Pwani ya Kusini (1) na Kati (2). Aidha, jumuiya 10 za watumia maji zimeimarishwa kwa kupatiwa mafunzo kuhusu utunzaji na uendelezaji wa rasilimali za maji, na kupatiwa vitendea kazi kama vile baiskeli, vifaa vya ofisi na nyenzo ndogondogo kwa ajili ya shughuli za usimamizi wa rasilimali za maji. 46. Mheshimiwa Spika, katika Mwaka 2020/2021, Serikali imepanga kutangaza vyanzo 45 kuwa maeneo tengefu ya vyanzo vya maji, na kuendelea kuhifadhi vyanzo vilivyopo na kubaini vyanzo vipya kwa lengo la kuvitunza kwa ajili ya mahitaji ya kizazi cha sasa na baadaye. Vilevile, Wizara itaendelea kusimamia uundwaji wa Vyombo vya Watumia Maji ikiwa ni pamoja na kuvijengea uwezo. (b) Udhibiti wa Uchafuzi wa Vyanzo vya Maji 47. Mheshimiwa Spika, katika Mwaka 2019/2020, Wizara imeendelea kudhibiti uchafuzi wa mazingira na vyanzo vya maji unaotokana na majitaka yanayotiririshwa katika vyanzo vya maji kwa kufanya 23 ukaguzi mara kwa mara. Hadi mwezi Machi 2020, ukaguzi huo umefanyika katika migodi ya ukubwa wa kati 21 iliyopo kanda ya Ziwa ambapo miongozo na ushauri katika kudhibiti uchafuzi wa maji unaotokana na kemikali za kuchakatia madini ulitolewa. Matokeo ya ukaguzi huo yanaonesha kupungua kwa uchafuzi wa vyanzo vya maji na mazingira kwenye maeneo hayo ya migodi. Aidha, Wizara kupitia Bodi za Maji za Mabonde imetoa vibali vya muda 28 vya kutiririsha majitaka katika mabonde ya Pangani, Wami/Ruvu na Ziwa Victoria. Katika mwaka 2020/2021, Wizara itaendelea kudhibiti uchafuzi wa vyanzo vya maji katika maeneo mbalimbali nchini ili kunusuru afya za binadamu na viumbe wengine pamoja na mazingira. (c) Mradi wa Kunusuru Vyanzo vya Maji Kupitia Mpango Endelevu wa Matumizi Bora ya Ardhi Katika Mabonde Madogo ya Mto Zigi na Mto Ruvu 48. Mheshimiwa Spika, Mradi wa Kunusuru Vyanzo vya Maji kupitia Mpango Endelevu wa Matumizi Bora ya Ardhi katika Mabonde Madogo ya Mto Zigi na Mto Ruvu unatekelezwa na Serikali kwa kushirikiana na Shirika la Maendeleo la Umoja wa Mataifa (UNDP) pamoja na Mfuko wa Mazingira Duniani (Global Environment Facility - GEF) kwa gharama ya Dola za Marekani milioni 27.65. Mradi unatekelezwa kwa kipindi cha miaka mitano kuanzia mwaka 2016 hadi 2021 na unalenga kujenga uwezo wa kitaasisi ili kuimarisha uratibu na usimamizi wa rasilimali za maji na kutekeleza mipango endelevu ya matumizi ya ardhi. Mradi huo unatekelezwa katika milima ya Uluguru na Usambara 24 Mashariki ambapo jumla ya vijiji 20 katika Halmashauri za Wilaya za Morogoro, Mvomero, Muheza, Mkinga na Korogwe vinanufaika. Mradi unatekelezwa katika milima hiyo ya Uluguru na Usambara kutokana na umuhimu wake wa kuwa na vyanzo vya maji kwa mito ya Zigi na Ruvu ambayo ndiyo tegemeo la maji kwa sehemu kubwa ya ukanda wa Pwani na miji ya Morogoro na Tanga. 49. Mheshimiwa Spika, mradi huo umefanikisha kuanzishwa kwa miradi mbadala midogo midogo ya kijamii ambayo ni rafiki kwa mazingira kama vile ufugaji nyuki na samaki ipatayo 12. Vilevile, umehamasisha matumizi ya majiko banifu na sanifu na hivyo kupunguza matumizi ya mkaa na kuni katika maeneo ya vyanzo vya mito ya Ruvu na Zigi. Aidha, mradi unatoa elimu ya ujasiriamali hususan kwa wakinamama wanaojishughulisha na VICOBA ili waweze kujiongezea kipato kupitia shughuli mbalimbali mbadala ambazo ni rafiki kwa mazingira. Hadi kufikia mwezi Machi 2020, mradi huu umetoa mafunzo ya ujasiriamali kwa wananchi wapatao 125 ambao ni wanavikundi wa VICOBA na umesaidia kuanzishwa kwa VICOBA vitano katika vijiji vya Kimbo, Shembekeza, Kiwanda, Mangubu na Bombani vilivyo katika dakio la Mto Zigi. Kwa ujumla mradi umechangia kwa kiasi kikubwa kupungua kwa uharibifu wa mazingira na kuongeza kipato kwa wananchi, na ni matarajio yetu kwamba uharibifu wa mazingira utaendelea kupungua kuprtitia jitihada zilizopo. 25 3.2.1.3 (a) Ugawaji na Uendelezaji wa Rasilimali za Maji Utafutaji wa Vyanzo Vipya vya Maji 50. Mheshimiwa Spika, katika Mwaka 2019/2020, Wizara ilifanya utafiti wa uwepo wa maji chini ya ardhi katika maeneo mbalimbali nchini. Kazi hiyo ilitekelezwa kupitia Bodi za Maji za Mabonde yote nchini. Hadi mwezi Machi 2020, maeneo 157 yanayofaa kuchimbwa visima yalifanyiwa utafiti katika mabonde ya Ruvuma na Pwani ya Kusini maeneo 47, Ziwa Victoria (31), Bonde la Kati (20), Bonde la Ziwa Rukwa (15), Bonde la Ziwa Tanganyika (14), Bonde la Mto Pangani (13), Bonde la Wami/Ruvu (12) na Rufiji (5). Kulingana na matokeo ya utafiti huo, maeneo husika yanaweza kuendelezwa kama vyanzo vya maji. Aidha, katika jitihada za kuboresha upatikanaji wa maji katika Jiji la Dodoma, kazi ya utafiti wa maji chini ya ardhi imefanyika katika maeneo 18 ambayo ni Zuzu maeneo manne (4), Miyuji (4), Mahomanyika (3), Mpamaa (2), Michese (2) na Mbwanga (3). Kati ya hayo, maeneo matano (5) yalipendekezwa kuchimbwa visima vya utafiti ambapo hadi mwezi Machi 2020, jumla ya visima vinne (4) vimechimbwa kwenye maeneo ya Mpamaa chenye uwezo wa kutoa maji lita 20,000 kwa saa, Mbwanga (12,000 kwa saa), Zuzu (18,000 kwa saa) na Michese (lita 10,000 kwa saa). Matokeo ya utafiti huo yamesaidia Mamlaka ya Majisafi na Usafi wa Mazingira Dodoma (DUWASA) kuchimba kisima kimoja eneo la Zuzu chenye uwezo wa kutoa maji zaidi ya mita za ujazo 40 kwa saa. Katika Mwaka 2020/2021, Wizara itaendelea kufanya utafiti wa maji chini ya ardhi katika maeneo 26 mbalimbali nchini ili kuongeza upatikanaji wa maji kwa ajili ya matumizi ya kijamii na kiuchumi. (b) Ujenzi wa Mabwawa ya Kimkakati 51. Mheshimiwa Spika, Wizara imepanga kujenga mabwawa makubwa ya kimkakati kwa ajili ya kuhifadhi maji na kuhakikisha upatikanaji wa huduma ya maji kwa matumizi mbalimbali. Mabwawa hayo ni Farkwa (Dodoma), Ndembera (Iringa) na Kidunda (Morogoro). Hadi mwezi Machi 2020, Serikali imelipa fidia Shilingi bilioni 11.4 kwa wananchi wanaopisha ujenzi wa bwawa la Kidunda; na Shilingi bilioni 7.134 kwa wananchi 2,612 kati ya 2,868 wa vijiji vya Bubutole na Mombose wilayani Chemba wanaopisha ujenzi wa Bwawa la Farkwa. Kwa upande wa Bwawa la Ndembela, tathmini ya fidia imekamilika na Serikali inaendelea kutafuta Shilingi bilioni 4 kwa ajili ya kuwalipa wananchi watakaopisha ujenzi wa bwawa hilo. Katika mwaka 2020/2021, Wizara itaendelea kutafuta fedha kwa ajili ya kukamilisha malipo hayo ya fidia na ujenzi wa mabwawa hayo pamoja na fedha za kukarabati mabwawa mengine ya kimkakati ya Itobo wilayani Nzega na Enguikumet II wilayani Monduli. (c) Mipango Shirikishi ya Usimamizi na Uendelezaji wa Rasilimali za Maji 52. Mheshimiwa Spika, katika kuimarisha usimamizi na uendelezaji wa rasilimali za maji nchini, Wizara imeandaa na kukamilisha Mipango Shirikishi ya Usimamizi na Uendelezaji wa Rasilimali za Maji kwa Bodi za Maji za Mabonde saba kati ya tisa ambayo ni 27 Ziwa Rukwa, Ziwa Nyasa, Ziwa Tanganyika, Mto Ruvuma na Pwani ya Kusini, Mto Rufiji, Bonde la Kati na Wami/Ruvu. Uandaaji wa Mpango huo kwa bonde la Ziwa Victoria unaendelea na unatarajiwa kukamilika mwaka 2020/2021. Katika mwaka 2020/2021, Wizara imepanga kuanza maandalizi ya mpango kwa bonde la Mto Pangani. Aidha, Wizara itakamilisha Tathmini ya Kimkakati ya Kimazingira na Kijamii kwa Mabonde ya Ziwa Rukwa, Ziwa Nyasa, Ziwa Tanganyika, Mto Ruvuma na Pwani ya Kusini, Wami/Ruvu na Bonde la Kati. (d) Uanzishwaji wa Majukwaa ya Wadau wa Maji 53. Mheshimiwa Spika, katika kuimarisha usimamizi wa rasilimali za maji na kuhakikisha maendeleo endelevu ya rasilimali hiyo, Wizara inaendelea kuanzisha majukwaa ya wadau wa sekta ya maji katika mabonde yote ya maji nchini yenye lengo la kuongeza ufanisi katika ugawaji wa maji, uhifadhi wa vyanzo vya maji, utatuzi wa migogoro ya matumizi ya maji na kuongeza ushiriki wa wadau katika kutekeleza Mipango Shirikishi ya Usimamizi na Uendelezaji wa Rasilimali za Maji. Hadi mwezi Machi 2020, majukwaa mapya yalianzishwa katika Bodi za Maji za Mabonde ya Ziwa Rukwa, Pangani, Ruvuma na Pwani ya Kusini, Ziwa Nyasa, Ziwa Tanganyika, Wami/Ruvu na Bonde la Kati pamoja. Vilevile, majukwaa kama hayo yameanzishwa katika Vidaka Maji vya Mto Kilombero, Kiwira, Rutikira na Mngaka. Majukwaa hayo hujadili masuala mbalimbali yanayohusu usimamizi wa rasilimali za maji, ikiwa ni pamoja na changamoto zake na kuweka maazimio ya kuboresha usimamizi na uhifadhi wa rasilimali hiyo. 28 Katika Mwaka 2020/2021, Wizara itaendelea kuanzisha majukwaa ya wadau katika ngazi za Bodi za Maji za Mabonde na Vidaka Maji kwa kadri ya uhitaji. 3.2.1.4 Usimamizi wa Rasilimali za Majishirikishi 54. Mheshimiwa Spika, kati ya kiasi cha maji cha mita za ujazo bilioni 126 zinazokadiriwa kupatikana hapa nchini kwa mwaka, asilimia 43.4 ya maji hayo yapo katika vyanzo vya majishirikishi. Vyanzo hivyo vipo katika Mabonde saba kati ya tisa yaliyopo nchini ambavyo ni Maziwa ya Victoria, Tanganyika, Nyasa, Natron, Chala na Jipe pamoja na Mito ya Kagera, Mara, Malagarasi, Momba, Mwiruzi, Umba, Ruvuma na Songwe. Kwa idadi hiyo ya vyanzo kunaifanya Tanzania kuwa nchi yenye vyanzo vingi vya majishirikishi vinavyotumiwa na nchi nyingine. Katika hali hiyo, ushirikiano katika usimamizi wa rasilimali za majishirikishi ni muhimu katika mustakabali wa kulinda maslahi ya nchi yetu katika kuhifadhi na kutumia maji katika vyanzo hivyo. Ushirikiano katika majishirikishi unahusisha nchi nane majirani, ambazo ni Burundi, Rwanda, Jamhuri ya Kidemokrasia ya Kongo, Kenya, Uganda, Malawi, Msumbiji na Zambia. Nchi nyingine tunazoshirikiana nazo ni Angola, Botswana, Ethiopia, Misri, Namibia, Sudan, Sudan Kusini, Zimbabwe na Eritrea. Ushirikiano huo unaotokana na Tanzania kihaidrolojia kuwa ni sehemu ya mabonde makubwa matatu Barani Afrika ambayo ni Bonde la Mto Nile, Bonde la Mto Zambezi na Bonde la Mto Kongo. 55. Mheshimiwa Spika, usimamizi wa rasilimali za majishirikishi unafanyika kupitia Taasisi za Kikanda na Kimataifa zilizoundwa kwa ushirikiano wa nchi 29 wanachama. Tanzania ni mwanachama katika Taasisi zifuatazo: Mkutano wa Baraza la Mawaziri wa Maji wa Afrika (AMCOW); Kamisheni ya Bonde la Mto Zambezi (Zambezi Watercourse Commission - ZAMCOM); Taasisi ya Mpito ya Bonde la Mto Nile (Nile Basin Initiative- NBI); Kamisheni ya Bonde la Mto Songwe; Mamlaka ya Usimamizi wa Bonde la Ziwa Tanganyika (Lake Tanganyika Authority – LTA); na Kamisheni ya Bonde la Ziwa Victoria. Katika kipindi cha Mwaka 2019/2020, shughuli za usimamizi wa rasilimali za majishirikishi kupitia Taasisi zake umefanyika kama ifuatavyo:- (a) Kamisheni ya Bonde la Mto Nile 56. Mheshimiwa Spika, Kamisheni ya Bonde la Mto Nile inajumuisha nchi wanachama 11 ambazo ni Burundi, Ethiopia, Kenya, Jamhuri ya Kidemokrasia ya Kongo, Misri, Rwanda, Sudan, Sudan Kusini, Tanzania, Uganda na Eritrea ambaye ni mtazamaji. Kamisheni hiyo inatekeleza miradi miwili (2), ambayo ni mradi wa ujenzi wa vituo vya kufuatilia mwenendo wa maji katika bonde la Mto Nile (Nile Basin Hydromet) na mradi wa utabiri wa hali ya maji katika mito (Nile Basin River Flow Forecasting). Mradi wa Nile Basin Hydromet kwa upande wa Tanzania unatekelezwa katika Bonde la Ziwa Victoria na unahusisha kujenga vituo vinane (8) vya kisasa kwa ajili ya kufuatilia mwenendo na ubora wa rasilimali za maji katika mito ya Kagera na Mara. Hadi mwezi Machi 2020, usanifu wa mradi huo unaendelea na ujenzi wa mradi unatarajiwa kukamilika mwezi Mei, 2021. Vilevile, utekelezaji wa mradi wa Nile Basin River Flow Forecasting katika ukanda wa Ziwa Victoria unaolenga maeneo 11 ya vyanzo vya maji unaendelea na 30 utakamilika Mwezi Agosti, 2020. Miradi yote miwili inaijengea uwezo Bodi ya Maji ya Bonde la Ziwa Victoria kufanya utabiri wa maji katika mito, mabwawa na maziwa ili kuimarisha mfumo wa kugawa maji, kuwasaidia wadau kupanga shughuli zinazotegemea maji kulingana na kiasi cha maji kilichopo, pamoja na kuchukua tahadhari na kujikinga na majanga ya mafuriko na ukame. (b) Kamisheni ya Bonde la Mto Songwe 57. Mheshimiwa Spika, nchi za Tanzania na Malawi zimekubaliana kuanzisha Kamisheni ya Bonde la Mto Songwe ambayo makao yake makuu yapo Mjini Kyela nchini Tanzania. Kamisheni hii ilizinduliwa tarehe 11 Machi, 2019. Katika mkutano wa wakuu wa nchi hizi mbili uliofanyika Jijini Lilongwe tarehe 24 Aprili, 2019, viongozi wa nchi hizi Mheshimiwa Dkt. John Pombe Joseph Magufuli, Rais wa Jamhuri ya Muungano wa Tanzania, na Mheshimiwa Profesa Arthur Peter Mutharika, Rais wa Jamhuri ya Malawi, walikubaliana kwa pamoja kutafuta mkopo nafuu wa fedha kwa ajili ya kutekeleza kwa pamoja mradi wa Bonde la Mto Songwe ambao utazalisha megawati 80 za umeme zitakazotumika kuendeleza viwanda. Hadi mwezi Machi 2020, Kamisheni ya Bonde la Mto Songwe inaendelea na majadiliano na washirika wa maendeleo kwa ajili ya kupata mkopo wa masharti nafuu wa kiasi cha Dola za Marekani milioni 577 kwa ajili ya ujenzi wa mabwawa makuu matatu, ujenzi wa miundombinu ya umwagiliaji na usambazaji maji, na kudhibiti mafuriko katika bonde hili. 31 (c) Kamisheni ya Bonde la Mto Zambezi 58. Mheshimiwa Spika, Tanzania pamoja na nchi za Angola, Botswana, Malawi, Msumbiji, Namibia, Zambia na Zimbabwe ni mwanachama wa Kamisheni ya Bonde la Mto Zambezi (Zambezi Watercourse Commission -ZAMCOM). Kamisheni hii imekamilisha Mpango Mkakati wa Bonde la Mto Zambezi wa Mwaka (2018-2040) na mwelekeo wa sasa ni kuimarisha Kamisheni kwa kuijengea mfumo thabiti wa kitaasisi. Katika Mwaka 2019/2020, Tanzania imeshiriki katika uimarishaji wa Taasisi na utafutaji wa fedha kupitia maeneo makuu manne ambayo ni uendelezaji wa miundombinu ya maji; uhifadhi na ulinzi wa mazingira, kuinua hali ya maisha ya jamii; pamoja na usimamizi wa rasilimali za maji. (d) Jumuiya ya Maendeleo Kusini mwa Afrika (SADC) 59. Mheshimiwa Spika, Wizara kwa kushirikiana na Taasisi ya SADC ya Usimamizi wa Maji chini ya Ardhi (SADC Groundwater Management Institute) inaendelea kutekeleza mradi wa ufuatiliaji wa hali ya maji chini ya ardhi katika maeneo ya Kimbiji na Mpera, Jijini Dar es Salaam kwa gharama ya Dola za Marekani 165,000. Vilevile, kupitia Programu ya Kuendeleza Miundombinu ya Afrika inayoratibiwa na Umoja wa Afrika kupitia ukanda wa SADC, Tanzania imeshiriki katika tathmini ya awamu ya kwanza ya programu hiyo iliyotekelezwa kati ya mwaka 2011-2020 na maandalizi ya awamu ya pili ya programu hiyo kwa kipindi cha mwaka 2021-2030. Katika awamu ya pili ya programu hiyo, Tanzania imewasilisha mapendekezo ya miradi kwa ajili ya kupata fedha za 32 utekelezaji, ambayo ni mradi wa ujenzi wa mabwawa ya kuzuia mafuriko na kuzalisha umeme katika Mto Songwe kati ya Tanzania na Malawi (Songwe River Basin Development Programme - Hydropower Project); mradi wa umeme wa Rumakali; mradi wa maji wa Tunduma/Nakonde kati ya Tanzania na Zambia; mradi wa kuendeleza kilimo cha umwagiliaji katika Bonde la Mto Ngono kati ya Tanzania na Uganda; ujenzi wa bwawa la Borenga kati ya Tanzania na Kenya; na mradi wa kuendeleza kilimo cha umwagiliaji katika bonde la Mto Mara kati ya Tanzania na Kenya. (e) Mkutano wa Baraza la Mawaziri wa Maji wa Afrika (AMCOW) 60. Mheshimiwa Spika, Tanzania ni mwanachama wa Baraza la Mawaziri wa Maji wa Afrika (African Ministers’ Council on Water - AMCOW) lenye jukumu la kushughulikia masuala ya maji katika nchi za Afrika. Kwa sasa, Tanzania ni Mwenyekiti wa Bodi ya Wakurugenzi ya Mfuko wa Maji wa Afrika (African Water Facility – AWF) ambao ni chombo cha AMCOW kinachosimamiwa na Benki ya Maendeleo ya Afrika (African Development Bank - AfDB) kwa lengo la kugharamia miradi ya maji na usafi wa mazingira barani Afrika. Katika kipindi cha mwaka 2019/2020, Tanzania imekuwa mwenyeji wa mkutano wa 19 wa Baraza la Uongozi la Mfuko huo uliofanyika kuanzia tarehe 25 hadi 26 Novemba, 2019 Jijini Dar es Salaam, Tanzania. Mkutano huo ulipitisha mpango kazi wa mwaka 2020/2021 na kuweka mikakati ya kuendelea kutafuta fedha kwa ajili ya miradi ya maji barani Afrika. 33 (f) Bonde la Mto Mara 61. Mheshimiwa Spika, nchi za Tanzania na Kenya zinashirikiana katika kuhifadhi mazingira ya Bonde la Mto Mara ambalo maji yake ni muhimu kwa ustawi wa Hifadhi ya Taifa ya Serengeti. Katika kuendeleza ushirikiano huo, nchi zote mbili zilifanya uhamasishaji wa kuhifadhi mazingira kwa kupanda miti na kuweka mipaka kupitia maadhimisho ya siku ya Bonde la Mto Mara yaliyofanyika mwezi Septemba 2019, Wilayani Serengeti Mkoani Mara. Vilevile, Tanzania inaendelea na uandaaji wa kanuni na miongozo ya mgawanyo wa rasilimali za maji katika Mto Mara. Kanuni na miongozo hiyo inalenga kuhakikisha maslahi na haki za Taifa katika matumizi ya maji ya Bonde la Mto Mara yanalindwa. Vilevile, Tanzania inashiriki katika programu ya hifadhi ya maeneo oevu ya Bonde la Mto Mara inayoratibiwa na Bonde la Mto Nile Ukanda wa Maziwa Makuu kwa kufanya tathmini ya mahitaji ya maji kwa ajili ya mazingira ambayo yatajumuishwa katika miongozo ya matumizi ya maji katika bonde hilo. (g) Programu ya Pamoja ya Usimamizi na Uendelezaji wa Rasilimali za Maji ya Bonde la Ziwa Victoria 62. Mheshimiwa Spika, Tanzania inashirikiana na nchi za Kenya, Uganda, Burundi na Rwanda katika kutekeleza Programu ya Pamoja ya Usimamizi na Uendelezaji wa Rasilimali za Maji ya Bonde la Ziwa Victoria (Lake Victoria Basin Integrated Water Resources Management Programme (LVB – IWRM)). Programu hiyo ya miaka mitano (2019 – 2023) inalenga kuchangia 34 katika usimamizi endelevu wa rasilimali za maji ya Ziwa Victoria. Hadi mwezi Machi 2020, Kamisheni ya Bonde la Ziwa Victoria imepata ufadhili wa Euro 30,000,000 kutoka Serikali ya Ujerumani na Umoja wa Ulaya. Fedha hizo zitatumika katika utekelezaji wa miradi katika majiji ya Mwanza, Kampala, Kigali na Kisumu. Kazi zinazoendelea kufanyika ni pamoja na mapitio ya upembuzi yakinifu na usanifu wa miradi iliyopendekezwa; taratibu za kuingia mikataba na Taasisi za kitaifa zitakazotekeleza miradi; na taratibu za uundwaji wa mfumo wa usimamizi wa Programu katika ngazi za kitaifa. (h) Kamati ya Kitaifa ya Programu ya Kihaidrolojia (Hydrological Programme National Committee) 63. Mheshimiwa Spika, Tanzania ni mwanachama wa Shirika la Umoja wa Mataifa la Elimu, Sayansi na Utamaduni (UNESCO). Moja ya Programu za UNESCO ni Sayansi kwa ajili ya Amani na Maendeleo Endelevu (Science for Peace and Sustainable Development) ambayo ina programu ndogo ya Haidrolojia (International Hydrological Programme - IHP). Programu hiyo, huwa na Kamati za Kitaifa kwa ajili ya kushughulikia masuala ya maji. Kufuatia umuhimu huo, katika mwaka 2019/2020, Wizara imeunda Kamati ya Kitaifa ya Programu ya Kimataifa ya Haidrolojia (International Hydrological Programme National Committee) inayojumuisha wajumbe kutoka sekta mtambuka katika rasilimali za maji itakayofanya kazi kwa kushirikiana na UNESCO. Kamati hiyo ina jukumu la kujadili masuala yanayohusu usimamizi wa rasilimali za maji hapa nchini na kutoa 35 ushauri kuhusu namna bora changamoto za sekta ya maji kikanda. ya kupata ufumbuzi wa katika ngazi ya kitaifa na 64. Mheshimiwa Spika, katika kuendeleza ushirikiano katika usimamizi wa rasilimali za maji kwa ajili ya kulinda maslahi ya Taifa; katika Mwaka 2020/2021, Wizara itaendelea na utekelezaji wa miradi mbalimbali ya kikanda na kimataifa pamoja na kuimarisha ushirikiano katika usimamizi na uendelezaji wa majishirikishi kwa manufaa ya nchi yetu. Vilevile, Wizara itaendeleza mchakato wa kukubali, kuridhia na kujiunga na Mkataba wa Kulinda na Kutumia Majishirikishi na Maziwa ya Kimataifa wa Mwaka 1992 (The Convention on The Protection and Use of Transboundary Watercourses and International Lakes) kwa kifupi (Water Convention) pamoja na Mkataba wa Umoja wa Mataifa wa Mwaka 1997 kuhusu matumizi ya majishirikishi (The 1997 UN Convention on the Law of the Non-Navigational Uses of International Watercourses). 3.2.1.5 (a) Uimarishaji wa Taasisi zinazosimamia Rasilimali za Maji Mradi wa Kuimarisha Taasisi Zinazosimamia Rasilimali za Maji 65. Mheshimiwa Spika, Wizara imeendelea na utekelezaji wa Mradi wa Kuimarisha Taasisi Zinazosimamia Rasilimali za Maji (Water Sector Support Project - WSSP II) unaofadhiliwa na Benki ya Dunia kwa gharama ya Dola za Marekani milioni 50 kwa ajili ya kuimarisha usimamizi wa rasilimali za maji nchini. Mradi 36 huo unatekelezwa katika Mabonde tisa (9) ya maji nchini ambapo Bodi ya Maji ya Bonde la Wami/Ruvu imepewa kipaumbele na kutengewa zaidi ya asilimia 40 ya fedha zote kutokana na idadi kubwa ya watumia maji na wingi wa shughuli za kiuchumi na kijamii katika bonde hilo, hususan katika Jiji la Dar es Salaam. 66. Mheshimiwa Spika, hadi mwezi Machi 2020, Bodi ya Maji ya Bonde la Wami/Ruvu kwa kushirikiana na Halmashauri ya Wilaya ya Morogoro imechimba visima vinne (4) kwa ajili ya maji kwa mifugo na usanifu wa mabirika matano (5) ya kunyweshea mifugo umekamilika na ujenzi unatarajiwa kuanza mwezi Machi 2020. Vilevile, Bonde la Wami/Ruvu kwa kushirikiana na Halmashauri ya Wilaya ya Morogoro na Wilaya ya Mvomero linaendelea kuandaa mipango ya matumizi bora ya ardhi kwenye vijiji 20 ambapo vijiji sita (6) vya Langali, Nyandira, Kibigiri, Tchenzema vilivyopo katika Wilaya ya Mvomero na vijiji vya Kibwaya na Tegetero vilivyopo katika ya Wilaya ya Morogoro tayari mipango yao imeandaliwa. Bonde limefanya kampeni ya uhamasishaji kijiji hadi kijiji ambapo jumla ya vijiji 50 vimeelimishwa juu ya uhifadhi na utunzaji wa vyanzo vya maji; na kukamilisha uundwaji wa Jumuiya tatu (3) za watumia maji katika bonde la Mto Mgeta. Aidha, mradi huo kupitia Bodi ya Maji ya Bonde la Wami/Ruvu unajenga miradi midogo ya maji minne (4) katika vijiji vya Mngazi, Dakawa, Tulo na Mgeta Juu ambapo kwa sasa ipo katika hatua ya usanifu. 37 (b) Ukusanyaji wa Maduhuli 67. Mheshimiwa Spika, Bodi za Maji za Mabonde zimeendelea kukusanya maduhuli yanayotokana na ada za maombi ya vibali na ada za matumizi ya maji pamoja na tozo mbalimbali katika usimamizi wa rasilimali za maji. Maduhuli hayo huchangia katika kuziwezesha Bodi hizo kutekeleza majukumu yake ya usimamizi na uendelezaji wa rasilimali za maji kwa ufanisi. Hadi mwezi Machi 2019, Shilingi bilioni 7.1 zilikusanywa ambazo ni sawa na asilimia 100 ya lengo la Shilingi bilioni 7 lililowekwa. Kiwango hicho bado hakikidhi mahitaji ya Bodi hizo ya kusimamia na kuendeleza rasilimali za maji. Katika kuhakikisha bodi za maji zinajitegemea, Serikali ilifanya utafiti wa namna ya Bodi hizo zitakavyoongeza mapato na kujiendesha. Serikali inaendelea kuyafanyia kazi mapendekezo ya utafiti huo. Katika mwaka 2020/2021, Bodi za Maji za Mabonde zimepanga kukusanya Shilingi bilioni 7.5 kutoka kwenye vyanzo mbalimbali vya mapato. Kiambatisho Na. 2 kinaonesha mchanganuo wa maduhuli yaliyokusanywa na Bodi za Maji za Mabonde hadi mwezi Machi 2020 na makadirio ya maduhuli kwa mwaka 2020/2021. 3.2.2. Huduma za Ubora wa Maji 68. Mheshimiwa Spika, katika Mwaka 2019/2020, Wizara imeendelea kufuatilia ubora wa maji kwenye vyanzo na kwa ajili ya matumizi mbalimbali kwa lengo la kulinda ikolojia na afya za wananchi. Hadi mwezi Machi 2020, jumla ya sampuli 5,252 za maji zilikusanywa na kuhakikiwa ubora wake. Kati ya hizo, sampuli kwa ajili 38 ya matumizi ya majumbani ni 4,218, viwandani sampuli 268, umwagiliaji (60), ujenzi (56), utafiti (116) na sampuli 534 ni kwa ajili ya kubaini mwenendo wa ubora wa maji katika vyanzo. Aidha, katika kuhakikisha kuwa majitaka yanayorudishwa kwenye mazingira yanakidhi viwango vya ubora vilivyowekwa jumla ya sampuli 387 za majitaka zilikusanywa na kuhakikiwa ubora wake. Vilevile, jumla ya sampuli 30 za madawa ya kusafisha na kutibu maji zilihakikiwa ubora wake kabla ya kununuliwa. 69. Mheshimiwa Spika, maelezo ya kina kuhusu matokeo ya uchunguzi wa hali ya ubora wa maji katika vyanzo na kwa matumizi mbalimbali pamoja na kazi nyingine zilizotekelezwa ni kama ifuatavyo:- 3.2.2.1 Ubora wa Maji Katika Vyanzo 70. Mheshimiwa Spika, katika Mwaka 2019/2020, Wizara ilikusanya sampuli 534 kutoka vyanzo 24 vya maji vya kimkakati kwa ajili ya kufuatilia mwenendo wa ubora wa maji katika vyanzo vya maji. Matokeo yanaonesha kuwa vyanzo hivyo vina hali nzuri na vinaweza kuendelea kutumika au kuendelezwa kwa matumizi yaliyokusudiwa. Aidha, Wizara ilifanya uchunguzi wa ubora wa maji ya viziwa (satelite lakes) vya Rushwa na Karenge vilivyopo eneo la Kyerwa Mkoani Kagera ili kuona kama maji hayo yanaweza kutumika kwa matumizi ya majumbani. Matokeo yalionesha kuwa viziwa hivyo havifai kuendelezwa kwa sababu maji yake hayana ubora hata kama kutawekwa miundombinu ya kusafisha na kutibu maji. Kutokana na 39 matokeo hayo, Wizara ilisitisha hatua zozote za kutumia maji kutoka chanzo hiki kwa matumizi ya binadamu. 3.2.2.2 Ubora wa Maji kwa Matumizi ya Majumbani na Matumizi Mengine 71. Mheshimiwa Spika, katika kulinda afya ya jamii na shughuli za kiuchumi, Wizara imeendelea kuhakiki na kufuatilia ubora wa maji yanayosambazwa kwa matumizi ya majumbani, viwanda, ujenzi, umwagiliaji na utafiti. Hadi mwezi Machi 2020, jumla ya sampuli za maji 4,218 zimekusanywa kutoka katika mifumo ya kusambaza maji ya kunywa vijijini na mijini na kuhakikiwa usalama wake kwa kuzingatia viwango vya ubora wa maji vya nchi. Matokeo yalionesha asilimia 90.8 sawa na sampuli 3,832 zilikidhi viwango vinavyokubalika. Changamoto za ubora na usalama wa maji zilizobainika katika Mamlaka za Maji na Vyombo vya Watumiaji Maji vijijini ni uwepo wa viwango vikubwa vya madini ya chuma, Manganese na chumvichumvi kwa mikoa ya Lindi na Mtwara, Fluoride kwa mikoa ya Arusha na Singida, Nitrate na chumvichumvi kwa Mkoa wa Dodoma. Changamoto hizo zinaendelea kutatuliwa kwenye ngazi husika. Kwa upande wa maji kwa matumizi ya viwandani, ujenzi na umwagiliaji jumla ya sampuli 384 zilifanyiwa uchunguzi na matokeo yalibainisha kuwa maji kwa matumizi hayo yanakidhi viwango vinavyokubalika. 72. Mheshimiwa Spika, sampuli 116 kwa ajili ya utafiti zilihakikiwa ubora wake ambapo sampuli 98 zilikuwa za utafiti wa madini ya arsenic katika vyanzo vya maji katika Halmashauri ya Mji wa Geita na Halmashauri ya Wilaya ya Geita; na sampuli 18 ni kwa ajili ya tafiti 40 nyingine. Kwa upande wa utafiti wa madini ya arsenic vyanzo vilivyochunguzwa ni pamoja na visima, chemchemi na mabwawa ambapo matokeo yalionesha asilimia 97 ya sampuli zilizochukuliwa zilikidhi viwango. Aidha, takwimu katika maeneo mengine ya nchi zinaendelea kukusanywa ili kupata taarifa za mwenendo wa viashiria vya madini tembo (heavy metal) katika vyanzo vya maji hususan maeneo ya migodini. 73. Mheshimiwa Spika, katika kuimarisha ufuatiliaji wa ubora wa maji katika mwaka 2019/2020 Wizara imeendelea kutoa mafunzo kuanzia ngazi ya kijiji juu ya utekelezaji wa Mwongozo wa Kitaifa wa Ufuatiliaji wa Ubora wa Maji pamoja na Mwongozo wa Uandaaji wa Mipango ya Usalama wa Maji. Katika kuhakikisha maji yanayosambazwa yanasafishwa na kutibiwa ipasavyo ili kukidhi viwango vya ubora wa maji ya kunywa, Wizara ipo katika hatua za mwisho kukamilisha Mwongozo wa Kitaifa wa Kusafisha na Kutibu Maji utakaotumika katika Mamlaka za Majisafi na Usafi wa Mazingira, Wakala wa Usambazaji Maji na Usafi wa Mazingira Vijijini (RUWASA), pamoja na Vyombo vya usambazaji maji ngazi ya kijiji na wadau wengine wanaojihusisha na usambazaji wa maji ya kunywa. 3.2.2.3 Ubora wa Majitaka Yanayorudishwa Kwenye Mazingira 74. Mheshimiwa Spika, ubora wa majitaka yanayorudishwa kwenye mazingira ni lazima udhibitiwe ili kuzuia uchafuzi wa vyanzo vya maji na mazingira. Wizara kupitia Maabara za Maji imeendelea kufuatilia ubora wa majitaka ili kuhakikisha yanaporudishwa 41 kwenye mazingira au vyanzo vya maji yanakidhi viwango vilivyowekwa. Hadi mwezi Machi 2020, jumla ya sampuli 387 zilikusanywa katika mabwawa ya kutibu na kusafisha majitaka ya Mamlaka za Majisafi na Usafi wa Mazingira za Dodoma, Iringa, Morogoro na Mbeya na katika viwanda vya kuchakata samaki, maziwa, vinywaji baridi na vikali, viwanda vya nguo na rangi. Matokeo yalionesha asilimia 60 ya sampuli za majitaka zilikidhi viwango vya kurudishwa kwenye mazingira. Ushauri wa kitaalam wa namna ya kuboresha mifumo ya kusafisha na kutibu majitaka ulitolewa kwa Mamlaka za Maji pamoja na viwanda ambavyo majitaka yake hayakukidhi viwango vinavyokubalika kurudishwa kwenye mazingira au vyanzo vya maji. Katika mwaka 2020/2021, Wizara itaendelea kufuatilia ubora wa majitaka yanayorudishwa kwenye mazingira kwa lengo la kudhibiti uchafuzi wa mazingira. 3.2.2.4 Ubora wa Madawa ya Kusafisha na Kutibu Maji 75. Mheshimiwa Spika, Wizara imeendelea kuhakiki ubora wa madawa ya kusafisha na kutibu maji ya kunywa kabla ya manunuzi kufanyika. Hadi mwezi Machi 2020, jumla ya sampuli 30 za madawa ya kusafisha na kutibu maji kutoka Taasisi mbalimbali za ugavi zilichunguzwa ubora wake. Sampuli hizo ni za madawa ya kusafisha maji aina ya Aluminium Sulphate (Shabu) sampuli 14, Polymerblend (5), Anionic Polymer (1), Algal floc (1) na Zeta Floc (1). Vilevile, sampuli nane (8) aina ya Calcium Hypochlorite kwa ajili ya kutibu maji zilichunguzwa ubora wake. Matokeo yamebaini kuwa sampuli zote za madawa hayo zilikidhi viwango 42 vinavyokubalika kwa ajili ya kusafisha na kutibu maji na ushauri ulitolewa kwa Taasisi husika kuendelea na manunuzi husika. Katika mwaka 2020/2021, Wizara imepanga kuendelea kufuatilia na kuhakiki ubora wa madawa ya kutibu maji katika Mamlaka za Majisafi na Usafi wa Mazingira pamoja na Taasisi zinazohusika na usambazaji wa madawa hayo. Aidha, ili kuimarisha upatikanaji, thamani ya fedha na ubora wa madawa ya kutibu maji yanayotumiwa na mamlaka za maji nchini, Wizara kwa kushirikiana na Bohari Kuu ya Madawa (Medical Stores Department –MSD) inaandaa utaratibu utakaotumika katika uagizaji wa madawa ya kutibu maji kwa pamoja kwa lengo la kupunguza gharama za ununuzi wa madawa hayo. 3.2.2.5 Mkakati wa Uondoaji wa Madini ya Fluoride katika Maji 76. Mheshimiwa Spika, katika utekelezaji wa Mkakati wa Kuondoa Madini ya Fluoride (Defluoridation Strategy) kwenye maji, Wizara imeendelea kusambaza teknolojia ya kutumia chengachenga za mifupa ya ng’ombe ili kuondoa madini ya fluoride katika maji ya kunywa na kupikia. Hadi mwezi Machi 2020, mitambo 200 ya ngazi ya kaya imesambazwa kwenye maeneo ya Minjingu na Olasiti katika Halmashauri ya Wilaya ya Babati na imenufaisha wananchi wapatao 1,600 kwa kupata maji safi na salama. Aidha, Wizara imeendelea kutoa elimu ya athari za kiwango kikubwa cha madini ya fluoride katika maji ya kunywa na kupikia katika Kijiji cha Majengo Mkoani Kilimanjaro; maeneo ya Minjingu na Olasiti Mkoani Manyara; na Mwandu, Wilaya ya Mkalama Mkoani Singida. Vilevile, Kituo cha Utafiti wa 43 Madini ya Fluoride cha Ngurdoto kimeandaa documentary kuhusu masuala ya fluoride na itasambazwa ili kujenga uelewa kwa wananchi. Pia, Kituo kimeshiriki katika Mkutano Mkuu wa mwaka wa Mabonde ya Maji na Mkutano Mkuu wa Tume ya Sayansi na Teknolojia (COSTECH) na kutoa elimu juu ya masuala ya athari za madini ya fluoride na teknolojia ya kuondoa madini hayo kwa kutumia chengachenga za mifupa ya ng’ombe katika maji ya kunywa na kupikia. 3.2.2.6 Maabara za Maji Kupata Ithibati (Accreditation) 77. Mheshimiwa Spika, Wizara iliweka lengo la kuongeza idadi ya maabara za maji zenye ithibati (accreditation) kufikia saba (7) kutoka maabara moja ya sasa ambayo ni Mwanza. Katika kufikia azma hiyo, mafunzo yalitolewa kuhusu Mwongozo mpya wa Kimataifa wa Uendeshaji wa Maabara za Uchunguzi (ISO 17025:2017) kwa maabara zote za maji 16 nchini ili ziweze kupata ithibati. Hadi mwezi Machi 2020, maabara sita (6) za Dar es Salaam, Singida, Shinyanga, Musoma, Bukoba na Kigoma zimeainishwa kupata ithibati katika Mwaka 2019/2020 ambapo maandalizi ya miongozo inayohitajika kuwasilishwa katika Bodi ya SADCAS kwa ajili ya kupata ithibati hiyo imekamilika na maombi ya kupewa ithibati tayari yamewasilishwa. 78. Mheshimiwa Spika, katika kuhakikisha kuwa takwimu sahihi za uchunguzi wa ubora wa maji kimaabara zinatolewa, mwezi Julai na Agosti, 2019 maabara za ubora wa maji zilishiriki zoezi la kujipima uwezo wa utendaji kazi kimaabara linaloratibiwa na 44 Shirika la Maji la Namibia (NamWater). Matokeo yalitoka mwezi Novemba, 2019 na yalionesha maabara zetu kufanya vizuri katika upimaji wa viashiria vya vijidudu na vile vya physical chemical. 79. Mheshimiwa Spika, katika Mwaka 2020/2021, Wizara itaendelea kufuatilia ubora wa maji yanayosambazwa kwa matumizi ya majumbani kwa kukusanya na kuchunguza sampuli 10,000 za maji na kuendelea kuimarisha maabara za maji na kuhakikisha kuwa zinapata ithibati. 3.2.3. Miradi na Programu za Kuboresha Huduma ya Maji Vijijini 80. Mheshimiwa Spika, Wizara ya Maji kwa kushirikiana na wadau wa maendeleo imeendelea kuboresha hali ya upatikanaji wa huduma ya majisafi na usafi wa mazingira kwa wananchi waishio maeneo ya vijijini kwa kutekeleza miradi na programu za uendelevu wa huduma. Kazi zinazotekelezwa ni pamoja na kujenga miradi mipya na kukarabati na kupanua miradi ya maji iliyopo. 3.2.3.1 Miradi Inayotekelezwa Vijijini 81. Mheshimiwa Spika, katika mwaka 2019/2020, Wizara kupitia RUWASA inatekeleza miradi ya maji 652 ambapo hadi mwezi Machi 2020, miradi 94 yenye vituo vya kuchotea maji 2,495 imekamilika na miradi 558 ipo katika hatua mbalimbali za utekelezaji. Kiambatisho Na. 3 kinaonesha orodha ya miradi ya maji inayoendelea kutekelezwa vijijini. 45 3.2.3.2 Programu za Kuimarisha Uendelevu wa Huduma ya Maji Vijijini 82. Mheshimiwa Spika, Serikali kwa kushirikiana na Washirika wa Maendeleo inatekeleza programu maalum kwa lengo la kuimarisha uendelevu wa miradi ya maji vijijini. Programu hizi ni Programu ya Malipo kwa Matokeo (Payment by Results-PbR), inayotekelezwa kwa ushirikiano kati ya Serikali na Shirika la Kimataifa la Maendeleo la Serikali ya Uingereza (DFID) na Programu ya Uendelevu wa Huduma ya Maji na Usafi wa Mazingira Vijijini (Sustainable Rural Water Supply and Sanitation Program - Program-for-Results - PforR), inayotekelezwa kwa ushirikiano kati ya Serikali na Benki ya Dunia. Maelezo mafupi kuhusu programu hizi ni kama ifuatavyo:- (a) Programu ya Malipo kwa Matokeo (Payment by Results - PbR) 83. Mheshimiwa Spika, Wizara kwa kushirikiana na Shirika la Maendeleo la Kimataifa la Uingereza (DFID) inatekeleza Programu ya Malipo kwa Matokeo (PbR) iliyoanza mwezi Aprili 2016 na itafika ukomo mwezi Machi 2022. Programu hiyo inatekelezwa kwa gharama ya Paundi za Uingereza milioni 65.4 sawa na takribani Shilingi bilioni 190 na inalenga kuboresha upatikanaji wa huduma ya majisafi na usafi wa mazingira katika Halmashauri mbalimbali nchini. Kupitia programu hii, kazi zinakazofanyika ni pamoja na kupanua mitandao ya 46 kusambaza maji; kukarabati na kujenga kuchotea maji; na kuhakikisha vituo vinaendelea kutoa huduma. vituo vya vilivyopo 84. Mheshimiwa Spika, kulingana na utaratibu wa utekelezaji wa programu ya PbR inayotekelezwa katika awamu na fedha hutolewa kwa watekelezaji baada ya kukidhi vigezo vilivyokubalika vya kiutendaji na matokeo. Baadhi ya vigezo hivyo ni pamoja na idadi ya vituo vya maji vilivyokarabatiwa na vituo vipya vilivyojengwa na vinafanya kazi katika maeneo husika. Kupitia programu hiyo, Paundi 300 hutolewa kwa kila kituo kilichohakikiwa na kinachofanya kazi na Paundi 150 kwa kila kituo cha kuchotea maji kitakachothibitika kuwa kinafanya kazi lakini wakati wa uhakiki kitaonekana kimefungwa kwa sababu tu ya kukosa huduma ya nishati au kwa utaratibu uliowekwa na jamii yenyewe wa kutoa maji kwa mgao. 85. Kwa sasa, awamu ya tatu ya utekelazaji wa Programu hiyo iliyoanza mwezi Julai 2019 unaendelea na unatarajiwa kukamilika mwezi Mei, 2020. Katika awamu hiyo, Halmashauri 181 zilifuzu na kiasi cha Shilingi 29,668,865,000 kilitolewa kwa ajili ya kutekeleza miradi ya maji na usafi wa mazingira katika maeneo yao. Sehemu kubwa ya utekelezaji wa miradi hiyo unatumia wataalam wa ndani wa RUWASA kwa utaratibu wa force account na kuhusisha ukarabati na upanuzi wa miradi ya maji 1,215 katika vijiji 2,476 ambapo vituo 11,354 vitafufuliwa na wananchi 2,431,313 watanufaika na huduma ya maji. Miradi mbalimbali inayotekelezwa vijijini kupitia PbR inapatikana kwenye tovuti ya Wizara: 47 86. Mheshimiwa Spika, awamu ya nne ya programu hii yenye jumla ya Paundi milioni 21.94 (sawa na Shilingi bilioni 63) itaanza kutekelezwa mwezi Mei, 2020 ambapo Halmashauri 181 zitanufaika. Kiasi hiki cha fedha kinafikisha jumla ya fedha zilizotolewa tangu kuanza kutekelezwa kwa programu hiyo Mwaka 2016 kuwa Paundi milioni 38.09 (sawa na Shilingi bilioni 114.27), sawa na asilimia 58 ya fedha zote zilizopangwa kutumika kwenye programu hiyo. (b) Programu ya Uendelevu wa Huduma ya Maji na Usafi wa Mazingira Vijijini (Sustainable Rural Water Supply and Sanitation Program - Program-for-Results - PforR) 87. Mheshimiwa Spika, Serikali kwa kushirikiana na Benki ya Dunia inatekeleza Programu ya Uendelevu wa Huduma ya Maji na Usafi wa Mazingira Vijijini (Sustainable Rural Water Supply and Sanitation Program - Program-for-Results - PforR) inayotekelezwa kwa kipindi cha miaka sita (2019-2024) katika Halmashauri za Wilaya 86 kwenye Mikoa 17. Katika awamu ya kwanza ya Programu hiyo, jumla ya Dola za Marekani milioni 350 zimetengwa kwa ajili ya kutekeleza miradi mbalimbali, hususan miradi ya ukarabati, upanuzi wa mtandao pamoja na ujenzi wa miradi mipya itakayoibuliwa na Halmashauri zilizopo katika programu. Programu inatekelezwa kupitia RUWASA katika wilaya husika. Hadi mwezi Desemba 2019, Serikali ilipokea Shilingi bilioni 119.99 kutoka Benki ya Dunia za kutekeleza miradi ya maji vijijini. Fedha hizo zitatumika kutekeleza jumla ya miradi 513 yenye vituo 9,286 vya kuchotea maji vyenye uwezo wa 48 kuhudumia wananchi wapatao 2,321,500 katika vijiji 1,055. Vilevile, sehemu ya fedha hizo zitatumika kuzijengea uwezo Jumuiya 286 za Watoa Huduma za Maji ngazi ya jamii katika vijiji 1,720. Miradi mbalimbali inayotekelezwa vijijini kupitia PforR inapatikana kwenye tovuti ya Wizara: 88. Mheshimiwa Spika, hadi mwezi Machi 2020, hatua iliyofikiwa katika maeneo mengi ni kukamilika kwa taratibu za ununuzi vifaa, ikiwemo pampu na mabomba ya maji. Aidha, utekelezaji wa miradi hiyo kwa sehemu kubwa unahusisha wataalam wa ndani (force account). Awamu ya pili itaendelea baada ya kufanyika kwa tathmini ya utekelezaji wa awamu ya kwanza. 3.2.3.3 Utekelezaji wa Miradi ya Maji na Usafi wa Mazingira kupitia Force Account 89. Mheshimiwa Spika, Awamu ya Kwanza ya Programu ya Maendeleo ya Sekta ya Maji (WSDP I) ilikumbwa na changamoto pamoja na dosari nyingi za kiutekelezaji zilizosababisha baadhi ya miradi iliyokamilika kushindwa kufanya kazi kama ilivyotarajiwa. Mojawapo ya changamoto iliyojitokeza katika utekelezaji wa awamu hiyo ni baadhi ya Wakandarasi na Wataalamu Washauri wasio waaminifu kuwasilisha gharama za juu za vifaa vya kutekeleza miradi ya maji zisizoendana na uhalisia wa bei. Katika kukabiliana na changamoto hiyo na kuhakikisha miradi ya maji inajengwa kwa gharama nafuu, Wizara ya Maji imeamua kufanya yafuatayo:- 49 90. Mheshimiwa Spika, kwanza, kuweka utaratibu mzuri wa kutoa vibali vya kuingia mikataba kwa miradi mipya inayotarajiwa kutekelezwa na Wakandarasi; na miradi hiyo kusimamiwa na Mamlaka za Majisafi na Usafi wa Mazingira Mijini au Wakala wa Maji na Usafi wa Mazingira Vijijini (RUWASA). Utaratibu huo unaenda sambamba na kuwa na makisio ya kihandisi ya bei za vifaa vya kutekeleza miradi zitakazokokotolewa kulingana na bei za vifaa hivyo viwandani. Utaratibu huo utasaidia kwa kiasi kikubwa kupunguza ongezeko la gharama za miradi zisizokuwa na uhalisia ambazo zimekuwa zikiwasilishwa na Wakandarasi. 91. Mheshimiwa Spika, pili, kutekeleza baadhi ya miradi ya miundombinu ya maji kwa kutumia Wataalamu wa ndani (force account au direct labour) unaohusisha Wataalamu na Wahandisi waliopo katika Mamlaka za Majisafi na Usafi wa Mazingira Mijini; Wakala wa Maji na Usafi wa Mazingira Vijijini (RUWASA); au kwa ushirikiano wa pamoja baina ya Mamlaka hizo na RUWASA. Aidha, kutokana na wingi wa miradi inayotekelezwa katika maeneo mbalimbali nchini, baadhi ya miradi itaendelea kutekelezwa na Wakandarasi lakini Wizara itaweka utaratibu mzuri zaidi wa usimamizi na ufuatiliaji wa miradi hiyo ili kuhakikisha inajengwa kwa ubora na kuzingatia thamani ya fedha. 92. Mheshimiwa Spika, Wizara imeamua kutumia utaratibu wa force account katika kutekeleza baadhi ya miradi ya ujenzi wa miundombinu ya maji kwa kuwa uzoefu unaonesha gharama za ujenzi wa miradi kupungua kwa takribani kati ya asilimia 30 hadi asilimia 70 ikilinganishwa na gharama zilizowasilishwa 50 na Wakandarasi. Vilevile, miradi mingi ya maji inayotekelezwa na Wakandarasi imekuwa haikamiliki kwa wakati. Katika utaratibu huo wa kutumia Wataalamu wa ndani miradi iliyotekelezwa na inayoendelea kutekelezwa, imeonekana kukamilika katika muda uliopangwa na kwa ubora uliotarajiwa ikilinganishwa na miradi inayotekelezwa na Wakandarasi. Pia, kupitia utaratibu huo kumesaidia wataalam wa ndani kupata fursa za kujengewa uwezo na uzoefu ikiwa ni pamoja na kuongeza uwajibikaji na kuwepo kwa uendelevu wa miradi inayojengwa. 93. Mheshimiwa Spika, aidha, Wizara ilipitia gharama za kutekeleza miradi 23 (Kiambatisho Na. 4a) yenye thamani ya Shilingi 48,509,042,963.57 kulingana na Engineer’s estimate na kubaini kuwa gharama halisi ya utekelezaji wa miradi hiyo kupitia utaratibu wa force account ni Shilingi 27,499,674,190.42 ambapo Wizara imeamua kutekeleza miradi hiyo kupitia utaratibu huo. Kutekelezwa kwa miradi hiyo, kutawezesha Serikali kuokoa kiasi cha fedha Shilingi 21,009,368,773.15. Baada ya Wizara kuona faida ya kutekeleza miradi kwa njia ya force account inaendelea kutekeleza miradi mingine 169 (Kiambatisho Na. 4b) kwa utaratibu huu ambayo ipo katika hatua mbalimbali za utekelezaji. Gharama za miradi hiyo ni Shilingi 133,827,567,744.45 ukilinganisha na makadirio ya Shilingi 161,554,090,013.48 kama miradi hii ingetekelezwa kwa njia ya wakandarasi ambapo kiasi cha Shilingi 27,726,522,269.04 kitaokolewa. Hivyo, kwa ujumla Serikali itaokoa Shilingi 48,735,891,042.19 kwa kuamua kutekeleza miradi kwa utaratibu wa force account. 51 94. Mheshimiwa Spika, katika mwaka 2020/2021, Wizara itaendelea kubainisha miradi inayoweza kutekelezwa na wataalam wa ndani kupitia force account ili miradi hiyo itekelezwe kwa haraka na kwa ufanisi na wananchi wapate huduma bora za maji na usafi wa mazingira. Kwa miradi mikubwa, Wizara itaendelea kutumia wataalam washauri na wakandarasi katika kuitekeleza ambapo Wizara itaongeza umakini na kusimamia kwa ukaribu hususan kwenye manunuzi ya vifaa, utaalam na uwezo wa wakandarasi. 3.2.3.4 Matumizi ya Teknolojia ya Nishati Jadidifu (Renewable Energy) 95. Mheshimiwa Spika, kumekuwa na changamoto za gharama kubwa za uendeshaji wa miradi ya maji vijijini hususan miradi inayotumia nishati ya mafuta ya dizeli ambayo ni ghali. Hali hiyo imesababisha wananchi washindwe kumudu gharama za uendeshaji kwa baadhi ya miradi ya maji vijijini. Katika kupunguza gharama za uendeshaji wa miradi hiyo, Serikali kwa kushirikiana na wadau mbalimbali inatekeleza programu ya kubadilisha teknolojia ya uendeshaji wa miradi ya maji vijijini inayotumia mafuta ya dizeli ili itumie nishati ya jua ambayo teknolojia nafuu. 96. Mheshimiwa Spika, Serikali kwa kushirikiana na Ohio State University – OSU chini ya ufadhili wa Taasisi ya Kiraia (Water Development Alliance–WADA) inatekeleza mradi wa Uboreshaji wa Mifumo Endelevu ya Maji Vijijini (Sustainable Village Water Systems Project) kwa gharama ya Dola za Marekani milioni 2.4. Kiasi hicho cha fedha kimepangwa kutumika katika vijiji 52 36 katika mikoa ya Dodoma, Singida, Tabora, Mara, Mwanza na Kilimanjaro. Programu hii inahusisha ukarabati wa miundombinu ya kusambaza maji; kuongeza vyanzo vya maji; na kufunga mfumo wa umeme wa jua. Mradi huo pia unatekelezwa katika Chuo Kikuu cha Dodoma (UDOM) na vijiji 28. Hadi mwezi Machi 2020, mradi umekamilika katika vijiji saba (7) vya Ghalunyangu, Mughanga, Sagara, Nduamughanga (Singida Vijijini); Unyankhanya (Ikungi), Rungwa (Itigi), Muhalala (Manyoni) pamoja na Chuo Kikuu cha Dodoma. Utekelezaji unaendelea katika vijiji 21 ambavyo ni Mwarufyu/Mvae, Msange, Mdillu, Ngimu (Singida Vijijini); Majiri (Manyoni); Nghong’onha (Dodoma); Mwandihimiji, Matinje, Mwalala, Simbo (Igunga); Mahene, Nawa, Sojo (Nzega); Sangu A, Sangu B, Gulumwa (Kwimba); Kitaramanka, Kamgendi (Butiama); Kebweye (Tarime); na Hunyari (Bunda). Mradi utakapokamilika utawanufaisha wananchi wapatao 120,000. 97. Mheshimiwa Spika, vilevile, Serikali kwa kushirikiana na Benki ya Dunia kupitia Ufadhili wa GPOBA (Global Partnership on Output-Based Aid) wanatekeleza mradi wa Kubadili Miradi ya Maji inayotumia Teknolojia ya Nishati ya Dizeli kwenda Nishati Jua (Accelerating Solar Pumping via Innovative Financing Project). Gharama za mradi ni Dola za Marekani milioni 8.5 ambapo Benki ya Dunia watatoa Dola za Marekani milioni 5.1 na Benki ya Uwekezaji Tanzania (TIB) watatoa Dola za Marekani milioni 3.4. Utekelezaji wa mradi umegawanywa katika awamu tatu ambapo awamu ya kwanza utatekelezwa katika vijiji 280 na kuwanufaisha wananchi wapatao 840,000. Awamu 53 ya pili itatekelezwa katika vijiji 430 na kuwanufaisha wananchi wapatao 1,290,000 na awamu ya tatu itahusisha vijiji 1,500 na wananchi wapatao 4,500,000 watanufaika. 98. Mheshimiwa Spika, katika awamu ya kwanza, mradi umeanza kwa majaribio katika mikoa 12 ya Dodoma, Morogoro, Geita, Kagera, Mara, Shinyanga, Mtwara, Rukwa, Singida, Tabora, Arusha na Manyara. Hadi mwezi Machi 2020, kazi ya kukusanya takwimu imekamilika katika mikoa mitano (5) ya Dodoma, Singida, Shinyanga, Tabora na Mtwara. Vilevile, wakandarasi wa kununua, kufunga na kufanya matengenezo ya mitambo ya mfumo wa umeme jua katika mikoa ya Dodoma na Singida wamepatikana ambapo jumla ya miradi 43 kutoka Mkoa wa Singida na miradi 39 kutoka Mkoa wa Dodoma itaanza kufungwa mitambo ya umeme jua. Kazi hizo zitahusisha pia, kufunga mita za LUKU za maji (pre-paid water meter) katika miradi ya mikoa hiyo. 3.2.3.5 Uimarishaji wa Jumuiya za Watoa Huduma ya Maji Ngazi ya Jamii (CBWSOs) 99. Mheshimiwa Spika, kwa utaratibu wa awali, miradi ya maji vijijini inapokamilika ilikuwa ikikabidhiwa kwa wananchi ambao huunda Jumuiya (Community Based Water Supply Organisations - CBWSOs) kwa ajili ya kuiendesha miradi hiyo. Muundo wa Jumuiya hizo haukuzingatia utaalam kwenye nafasi zake za usimamizi. Hali hiyo ilisababisha kukosekana kwa uendelevu wa miradi ya maji vijijini kwa kuwa wajumbe wengi wa jumuiya hizo hawakuwa na utaalam kwenye 54 nafasi walizopewa. Kupitia Sheria Na. 5 ya Huduma za Maji na Usafi wa Mazingira ya mwaka 2019, muundo wa jumuiya hizo kwa sasa umeboreshwa na kuweka hitaji la kuwa na watalaam wa ufundi na uendeshaji wa fedha. Aidha, RUWASA wametakiwa kuhamasisha sekta binafsi kuunda jumuiya za kuendesha miradi ya maji vijijini kwa utaratibu maalum watakaoingia kati ya taasisi binafsi na Meneja wa RUWASA wa Wilaya. 100.Mheshimiwa Spika, Wizara iliandaa Kanuni za Usajili na Uendeshaji wa Jumuiya za Huduma ya Maji Ngazi ya Jamii (The Water Supply and Sanitation Registration and Operations of Community Based Water Supply Organisations Regulations, 2019). Kupitia kanuni hiyo, RUWASA imeweza kuandaa miongozo mitatu ambayo ni Mwongozo wa Uundaji na Usajili wa CBWSOs; Mwongozo wa Kushirikisha Sekta Binafsi katika Utoaji Huduma ya Maji Ngazi ya Jamii; na Mwongozo wa Uunganishaji wa Jumuiya za Watoa Huduma ya Maji Ngazi ya Jamii. Kuunganishwa kwa Jumuiya hizo kutasaidia kupunguza gharama za uendeshaji wa miradi ya maji na kuongeza ufanisi katika usimamizi wa miradi ya maji vijijini. 101.Mheshimiwa Spika, hadi kufikia mwezi Machi 2020, kuna jumla ya jumuiya za Watoa huduma ya Maji Ngazi ya Jamii zipatazo 3,236 kwenye vijiji 4,490 kati ya vijiji 10,630 vyenye huduma ya maji. Jumuiya hizo zilisajiliwa kwa Sheria ya Na. 12 ya Huduma za Maji na Usafi wa Mazingira ya Mwaka 2009. Kutokana na mabadiliko ya Sheria, Jumuiya za Watumiaji Maji Ngazi ya Jamii zilizopo zinatakiwa kuhuishwa kwa kutumia kuzingatia matakwa ya sheria mpya. Katika kipindi 55 hicho, RUWASA imefanikiwa kuunda na kusajili jumuiya mpya 21 katika mikoa ya Mwanza, Ruvuma, Iringa na Songwe. Katika mwaka 2020/2021, RUWASA imepanga kuunda na kusajili Jumuiya 860 pamoja na kuhuisha jumuiya 3,236 katika mikoa yote ya Tanzania Bara. Kiambatisho Na. 5 kinaonesha idadi ya CBWSOs zilizosajiliwa. 3.2.4. Miradi ya Usambazaji Maji Mijini 102.Mheshimiwa Spika, katika mwaka 2019/2020, Serikali kwa kushirikiana na Washirika wa Maendeleo imeendelea kutekeleza miradi ya kuboresha hali ya upatikanaji wa huduma ya maji katika miji mikuu ya mikoa, miji mikuu ya wilaya, miji midogo na miradi ya kitaifa. Kazi zilizotekelezwa ni pamoja na kujenga, kukarabati na kupanua miundombinu ya majisafi na salama, pamoja na kuzijengea uwezo Mamlaka za Majisafi na Usafi wa Mazingira Mijini kwa kuzipatia mafunzo na kujenga ofisi. 103.Mheshimiwa Spika, katika mwaka 2019/2020, jumla ya miradi 75 inatekelezwa katika maeneo mbalimbali ya mijini nchini. Kati ya miradi hii, hadi kufikia Machi 2020, jumla ya miradi 2 imekamilika na miradi 73 inaendelea kutekelezwa. Orodha ya miradi ya maji mijini inayotekelezwa na hatua iliyofikiwa imeoneshwa katika Kiambatisho Na. 6. 56 3.2.4.1 Hatua Zilizofikiwa katika Utekelezaji wa Miradi ya Maji Mipya Mikubwa na ya Kimkakati 104.Mheshimiwa Spika, katika mwaka huu wa fedha Wizara imeanza kutekeleza miradi mipya mikubwa na ya kimkakati miwili. Miradi hii ni Mradi wa Kuboresha Huduma ya Maji katika Miji 28 na Mradi wa Kukabiliana na Athari za Mabadiliki ya Tabia Nchi wa Simiyu. Kutokana na ukubwa na umuhimu wa miradi hii, ninaomba kutoa maelezo mafupi kuhusu hatua zilizofikiwa katika utekelezaji wake. (a) Mradi wa Kuboresha Huduma ya Maji katika Miji 28 105. Mheshimiwa Spika, Waheshimiwa Wabunge watakumbuka kuwa mwaka jana wakati nikiwasilisha Bajeti yangu nilitoa taarifa kuhusu Serikali yetu kupata mkopo nafuu wa dola milioni 500 kutoka Serikali ya India kupitia Benki ya Exim India kwa ajili ya kutekeleza mradi wa kuboresha huduma ya maji katika miji 28 Tanzania Bara na mji mmoja visiwani Zanzibar. Hatua iliyofikia katika utekelezaji wa mradi huu ni kama ifuatavyo: 106.Mheshimiwa Spika, Mkataba wa Fedha kati ya Serikali ya Jamhuri ya Muungano wa Tanzania na Serikali ya India kupitia Benki ya EXIM India ulisainiwa tarehe 10 Mei, 2018. Mara ya baada ya kusainiwa kwa Mkataba wa Fedha, taratibu za kumpata Mtaalam Mshauri wa kufanya kazi ya usanifu wa kina, kuandaa vitabu vya zabuni pamoja na kazi ya usimamizi wa 57 ujenzi wa miradi zilianza. Mtaalam Mshauri alipatikana tarehe 14 Mei, 2019, na kuanza kazi rasmi tarehe 01 Juni, 2019 kwa muda wa miezi mitatu, na alikamilisha kazi na kukabidhi taarifa yake ya mwisho tarehe 24 Agosti, 2019. Wizara iliwasilisha taarifa ya usanifu kwa Serikali ya India tarehe 29 Agosti, 2019. Serikali ya India ilirudhisha taarifa hiyo na maoni yake na Wizara iliyafanyia kazi na kuwasilisha taarifa iliyofanyiwa marekebisho tarehe 04 Novemba, 2019. Tarehe 31 Januari, 2020 Serikali ya India iliidhinisha rasmi taarifa hiyo na kuruhusu hatua zingine kuendelea, ikiwemo kuandaa hadidu rejea kwa ajili ya kazi zitakazofanywa na wakandarasi. 107.Mheshimiwa Spika, ninapenda kulitaarifu Bunge lako kuwa hadidu rejea za wakandarasi zilishakamilika na kukubaliwa na pande zote mbili, yaani Serikali ya Jamhuri ya Muungano wa Tanzania na Serikali ya India. Aidha, Benki ya Exim ya India wameshakamilisha kuandaa nyaraka za zabuni kwa ajili ya kupata orodha ya awali ya wakandarasi (prequalified list of contractors). Tangazo la zabuni lilitolewa na Benki ya Exim tarehe 24 Machi, 2020 na mwisho wa kupokea maombi ilikuwa tarehe 21 Aprili, 2020. Benki ya Exim wanatarajia kufanya tathimini ya zabuni za wakandarasi kuaniza tarehe 12 Mei, 2020 na kukamilisha tarehe 19 Mei, 2020. Baada ya hapo orodha ya wakandarasi waliopita katika mchujo wa awali itawasilishwa kwa Serikali ya Jamhuri ya Muungano wa Tanzania na kuendelea na taratibu za manunuzi kwa mujibu wa Sheria ya Manunuzi ya Tanzania. Tunatarajia mchakato wa manunuzi kwa upande wa Tanzania ukamilike ifikapo 58 mwezi Julai 2020 na wakandarasi wawe wameshaanza kazi ifikapo mwisho wa Mwezi Julai 2020. 108.Mheshimiwa Spika, mradi huu utakapokamilika unatarajiwa kunufaisha wananchi wapatao milioni 4 kwa kuanzia na wananchi milioni 6 ifikapo mwaka 2040 katika miji 28. (b) Mradi wa Kukabiliana na Athari za Mabadiliko ya Tabianchi wa Simiyu 109. Mheshimiwa Spika, tarehe 03 Mei, 2019 Serikali ya Jamhuri ya Muungano wa Tanzania na Benki ya KfW kwa niaba ya Mfuko wa Mabadiliko ya Tabianchi (Green Climate Fund-GCF) na Serikali ya Ujerumani zilisaini Mkataba wa Kifedha kwa lengo la taasisi hiyo kuipatia Tanzania msaada wa Euro milioni 102.7. Fedha hizi ni kwa ajili ya kutekeleza mradi wa kukabiliana na mabadiliko ya tabia nchi Mkoani Simiyu. Aidha, katika mradi huu Serikali ya Jamhuri ya Muungano itachangia Euro milioni 40.1 na wananchi watakaonufaika na mradi huu watachangia Euro milioni 1.5 kupitia nguvu zao katika ujenzi wa mradi huu. Hivyo, gharama za mradi ni jumla ya Euro milioni 144.3, sawa na takribani Shilingi bilioni 370. 110. Mheshimiwa Spika, usanifu wa mradi umekamilika na zoezi la kutathmini ardhi itakayochukuliwa katika ujenzi wa mradi huo linaendelea ili wahusika waweze kufidiwa. Aidha, Serikali inaendelea na mchakato wa kuwapata wataalam washauri watakaosimamia ujenzi wa mradi huo. Wataalam washauri wanatarajiwa kupatikana kabla ya mwisho wa 59 mwezi Mei 2020 na wakandarasi wa ujenzi wa mradi wanatarajiwa kupatikana ifikapo mwishoni mwa mwezi Julai 2020. 111.Mheshimiwa Spika, lengo kuu la mradi huo ni kuboresha afya na kuongeza uzalishaji mali ili kuinua hali ya maisha ya wananchi walioathirika na mabadiliko ya tabianchi katika maeneo husika ya mradi. Mradi una maeneo makubwa manne yafuatayo:- (i) Kusambaza huduma ya maji kwa kutumia chanzo cha Ziwa Victoria na kuyapeleka katika Miji Mikuu ya Wilaya za Busega, Bariadi na Itilima na vijiji zaidi ya 200 vilivyoko pembezoni mwa bomba kuu umbali wa kilomita 12 kila upande. (ii)Ukarabati na ujenzi wa mabwawa ya kilimo cha umwagiliaji endelevu (Smart Agriculture) ambayo pia yatatumika kupunguza adha ya maji kwa ajili ya kilimo na mifugo. (iii) Kuimarisha huduma za usafi wa mazingira hususani ujenzi wa mabwawa ya majitaka (Sludge Digester) na vyoo vya mfano katika mashule na vituo vya afya. (iv) Kujenga uwezo wa watumishi wa sekta ya maji kwa halmashauri zote husika, Mkoa pamoja na Mamlaka za Majisafi na Usafi wa Mazingira ili kutimiza malengo ya Mradi kwa ufanisi na kwa muda muafaka na uendelevu wa Mradi (project sustainability). 60 112.Mheshimiwa Spika, mradi huu utatekelezwa katika Mkoa wa Simiyu na unatarajiwa kunufaisha wananchi laki nane (800,000) katika katika Wilaya tano za Mkoa wa Simiyu ambazo ni Busega, Bariadi, Itilima, Maswa na Meatu. Kwa kuanzia, katika awamu ya kwanza mradi huu utatekelezwa katika Wilaya za Busega, Itilima na Bariadi. 3.2.4.2 Miradi ya Usafi wa Mazingira 113. Mheshimiwa Spika, Serikali inaendelea kuboresha huduma ya usafi wa mazingira katika miji mbalimbali nchini kwa kujenga na kupanua mifumo ya uondoaji wa majitaka na mabwawa ya kutibu na kusafisha majitaka, pamoja na kununua magari maalum ya uondoaji wa majitaka. Lengo ni kuongeza wastani wa upatikanaji wa huduma hiyo kutoka asilimia 15 za sasa hadi asilimia 30 ifikapo mwezi Oktoba 2020. Katika kufikia azma hiyo, miradi mbalimbali ya usafi wa mazingira inatekelezwa na inapatikana katika tovuti ya Wizara ya Maji: 3.3. TAASISI ZILIZO CHINI YA WIZARA 3.3.1 Mfuko wa Taifa wa Maji 114.Mheshimiwa Spika, katika kutimiza matakwa ya Sheria, Mfuko umeendelea kutekeleza majukumu yake ili kuchangia katika kufikia malengo makuu ya Serikali ya kuwa na huduma bora ya maji kwa wote katika maeneo ya mijini ifikapo mwaka 2025; kuwa na huduma bora za maji vijijini kwa zaidi ya asilimia 90 ifikapo mwaka 2025; na kuwa na rasilimali za maji endelevu 61 kwa kuvilinda, kuvitunza, kuviendeleza na kutafuta vyanzo vipya vya maji. 115.Mheshimiwa Spika, Sheria ya Maji na Usafi wa Mazingira Na. 05 ya mwaka 2019 imeainisha vyanzo mbalimbali vya mapato ya Mfuko vikiwemo fedha zitakazoidhinishwa na Bunge, misaada pamoja na fedha nyingine zitakazolipwa kwenye Mfuko kwa mujibu wa Sheria nyingine. Hadi sasa chanzo cha mapato ya Mfuko ni tozo ya Shilingi 50 kwa kila lita ya mafuta ya dizeli na Shilingi 50 kwa kila lita ya mafuta ya petroli. 116.Mheshimiwa Spika, kupitia chanzo hicho, katika mwaka 2019/2020, Mfuko wa Taifa wa Maji ulitengewa Shilingi 169,949,000,000 kwa ajili ya kutekeleza miradi ya maji na usafi wa mazingira katika maeneo mbalimbali nchini. Hadi mwezi Machi 2020, kiasi kilichopatikana ni Shilingi 124,863,295,133.58 sawa na asilimia 73 ya fedha zilizotengwa na zimetumika kutekeleza miradi mbalimbali ya utoaji huduma ya maji kwenye maeneo ya vijijini na mijini pamoja na usimamizi na uendelezaji wa rasilimali za maji nchini. 117.Mheshimiwa Spika, katika mwaka 2020/2021, Mfuko wa Taifa wa Maji umepanga kuendelea kutafuta vyanzo vingine zaidi vya fedha kwa ajili ya kuongeza wigo wa kuwekeza kwenye miradi ya maji nchini. Aidha, katika jitihada za kuziwezesha Mamlaka za Maji za Miji Mikuu ya Mikoa kujiendesha kwa kuongeza mapato yao ya ndani, Mfuko wa Taifa wa Maji umepanga kuanza kutoa mikopo ya masharti nafuu kwa Mamlaka hizo kwa ajili ya uwekezaji kwenye miradi ya utoaji huduma ya maji. 62 3.3.2 Wakala wa Maji na Usafi wa Mazingira Vijijini (RUWASA) 118.Mheshimiwa Spika, katika kuimarisha usimamizi na kuongeza ufanisi katika utoaji wa huduma, uendeshaji na utekelezaji wa miradi ya maji vijijini, Serikali kupitia Sheria Na. 5 ya Huduma za Maji na Usafi wa Mazingira ya mwaka 2019, ilianzisha Wakala wa Maji na Usafi wa Mazingira Vijijini (Rural Water Supply and Sanitation Agency – RUWASA) ulioanza rasmi utekelezaji wa majukumu yake mwezi Julai 2019. Kuanzishwa kwa RUWASA kumetokana na changamoto zilizokuwepo katika uendelezaji, usimamizi na uendeshaji wa miradi ya maji vijijini. Changamoto hizo ni pamoja na ujenzi wa baadhi ya miradi kutokamilika kwa wakati, baadhi ya miradi kujengwa chini ya kiwango stahili cha ubora, baadhi ya miradi kuwa na gharama kubwa ikilinganishwa na bei ya soko na baadhi ya miradi iliyokamilika na kukabidhiwa kwa wananchi kutokuwa endelevu. 119.Mheshimiwa Spika, kulingana na Sheria ya Huduma za Maji na Usafi wa Mazingira ya mwaka 2019, RUWASA inasimamiwa na Bodi Tendaji yenye wajumbe tisa. Majukumu ya RUWASA ni pamoja na kupanga, kusanifu na kujenga miradi ya maji vijijini na kusimamia uendeshaji na uendelevu wa miradi hiyo. Kimuundo RUWASA ina ngazi kuu tatu ambazo ni RUWASA – Makao Makuu; Ofisi za Mikoa na Ofisi za Wilaya. RUWASA – Makao Makuu inaandaa na kuweka mifumo, miongozo, kufuatilia na kuisimamia matumizi yake katika kutekeleza miradi ya maji, utoaji wa huduma za maji na usafi wa mazingira vijijini na baadhi ya miji midogo; na 63 uendelevu wa miradi vijijini na baadhi ya miji midogo. Ofisi za RUWASA Mkoa zina jukumu la kufuatilia utekelezaji wa miradi ya maji kwenye wilaya husika pamoja na kuzijengea uwezo ofisi za RUWASA za wilaya. Ofisi za RUWASA Wilaya zina jukumu la kutekeleza miradi ya maji ndani ya wilaya na kuunda, kusimamia na kuzijengea uwezo Jumuiya za Huduma za Maji Ngazi ya Jamii (Community Based Water Supply and Sanitation Organization-CBWSOs). Katika mwaka 2020/2021, RUWASA itaendelea kutekeleza majukumu yake ya kuboresha huduma za maji na usafi wa mazingira katika maeneo mbalimbali nchini. 3.3.3 Mamlaka za Majisafi na Usafi wa Mazingira Mijini 120.Mheshimiwa Spika, jukumu la Mamlaka za Majisafi na Usafi wa Mazingira mijini ni kutoa huduma za maji safi na salama pamoja na uondoaji wa majitaka ambapo Mamlaka za Majisafi na Usafi wa Mazingira za Miji Mikuu ya Mikoa zimeweza kupiga hatua katika utoaji wa huduma ya majisafi na kuweza kuongeza maunganisho ya wateja kutoka wateja 803,613 mwezi Juni 2019 na kufikia wateja 869,275 mwezi Machi 2020. Vilevile, wastani wa makusanyo ya maduhuli kwa mwezi yalikuwa Shilingi bilioni 23.79 mwezi Juni 2019 na hadi kufikia mwezi Machi 2020 wastani wa makusanyo ya maduhuli ni Shilingi bilioni 22.61 ambapo mvua nyingi za vuli zilizonyesha zimeathiri makusanyo. Aidha, wastani wa upotevu wa maji kwa mwezi kwenye miji mikuu ya mikoa umepungua kutoka asilimia 40.63 mwezi Juni 2019, hadi asilimia 33 mwezi Machi 2020. Hatua hiyo ya kuongeza makusanyo ya maduhuli 64 imeziwezesha mamlaka hizo za maji kuchangia katika kutekeleza miradi ya uboreshaji wa miundombinu ya maji kwa kutumia fedha za makusanyo yao na kwa kiasi kikubwa kumeipunguzia Serikali mzigo wa kuwekeza kwenye mamlaka hizo. 121.Mheshimiwa Spika, huduma ya uondoaji majitaka, kwa wateja waliounganishwa kwenye mtandao wa majitaka hutolewa katika Miji 11 ambayo ni Dar es Salaam, Arusha, Dodoma, Mbeya, Morogoro, Mwanza, Tabora, Moshi, Tanga, Songea na Iringa. Idadi ya wateja waliounganishwa kwenye mtandao wa majitaka katika miji hiyo imeongezeka kutoka 49,864 mwezi Juni 2019 hadi kufikia wateja 50,685 mwezi Machi, 2020. Vilevile, huduma ya uondoaji wa majitaka kwa kutumia magari maalum ya kuondoa majitaka hutolewa na Mamlaka za Sumbawanga, Bukoba, Musoma, Geita, Kigoma, Nansio na Sengerema ambapo kumejengwa mabwawa ya kutibu na kusafisha majitaka. Aidha, katika miji ya Kahama, Misungwi, Lindi, Magu na Lamadi kumejengwa mabwawa ya kutibu na kusafisha majitaka ambayo yapo katika hatua za mwisho kuanza kutumika. 3.3.4 Mamlaka ya Udhibiti wa Huduma za Maji na Nishati (EWURA) 122.Mheshimiwa Spika, EWURA imepewa majukumu ya kudhibiti utoaji wa huduma za nishati na maji. Kwa upande wa sekta ya nishati, EWURA inadhibiti huduma za umeme, mafuta na gesi asilia na huduma hizo zinasimamiwa na Wizara ya Nishati. Kwa upande wa sekta ya maji, EWURA inadhibiti masuala ya ubora wa huduma za maji na usafi wa mazingira zinazosimamiwa na Wizara ya Maji. Katika mwaka 2019/2020, EWURA 65 imeendelea na udhibiti wa huduma ya majisafi na usafi wa mazingira katika Mamlaka za Majisafi na Usafi wa Mazingira nchini kwa kutekeleza kazi zifuatazo:- 123.Mheshimiwa Spika, katika kudhibiti ubora wa huduma, EWURA ilikagua miundombinu inayotoa huduma ya majisafi na uondoaji wa majitaka katika mamlaka za maji 74 na kuzishauri kuhusu taratibu bora za uendeshaji, matengenezo, ukarabati na uboreshaji wa miundombinu; vilevile, ilihakiki ubora wa majisafi katika mamlaka 62 na ubora wa majitaka yanayotoka katika mabwawa ya kutibu na kusafisha majitaka katika mamlaka tisa (9) ili kujiridhisha kama majitaka hayo yanakidhi viwango vya ubora unaokubalika kurudishwa kwenye mazingira; pia, ilifanya ukaguzi maalum kwa mamlaka nne (4) za maji nchini za Bariadi, Kigoma, Mahenge na Kilindoni. Kupitia matokeo ya kaguzi hizo, EWURA ilitoa ushauri na maelekezo mbalimbali ya kuboresha utoaji wa huduma hizo kwenye Mamlaka husika. 124.Mheshimiwa Spika, katika kudhibiti bei za maji, EWURA ilitathmini na kuidhinisha bei mpya za huduma ya maji kwa mamlaka za maji tatu (3) za Mwanza, Namtumbo na Morogoro; vilevile, ilifanya tathmini na kuidhinisha mikataba miwili ya huduma kwa mteja kwa Mamlaka za Maji za Tunduru na Ruangwa; pia, kupitisha Mipango ya Kibiashara kwa Mamlaka nne (4) za Bariadi, Dodoma, Same na Sumbawanga; na kufanya ufuatiliaji wa bei za maji kwa mamlaka zote za maji nchini na kuchukua hatua za kiutendaji na kisheria kwa mamlaka za maji zilizokiuka taratibu. Aidha, EWURA imeendelea kutoa elimu kwa wadau wake 66 kuhusu masuala mbalimbali ya kiudhibiti ikiwa ni pamoja na taratibu za kupanga bei za maji. 125.Mheshimiwa Spika, katika kuhakikisha kuwa mamlaka za maji zinatoa huduma zinazokidhi viwango vya ubora vinavyotakiwa, EWURA ilipitia upya na kuboresha Mwongozo wa Kusimamia Ubora wa Majisafi na Majitaka (Water and Wastewater Quality Monitoring Guidelines) wa mwaka 2014 na kutoa mwongozo mpya wa mwaka 2020. Vilevile, EWURA ilipitia upya na kuboresha Kanuni za Utoaji wa Huduma za Maji za mwaka 2011 na Kanuni za Ubora wa Huduma za Maji [Water Supply and Sanitation (Quality of Service) Rules] za mwaka 2016 na kutoa kanuni mpya za mwaka 2020. 126.Mheshimiwa Spika, vilevile, EWURA ina jukumu la kuandaa taarifa za utendaji wa Mamlaka za Majisafi na Usafi wa Mazingira kila mwaka na kwa mwaka 2018/2019, taarifa hiyo iliandaliwa na kutolewa mwezi Julai 2019. Taarifa hizo husaidia Wizara pamoja na Wadau wa sekta ya maji kuandaa na kutekeleza mipango mbalimbali ya kuimarisha na kuboresha huduma za majisafi na usafi wa mazingira. Aidha, EWURA imeendelea kutoa ushauri kwa Serikali kuhusu hatua mbalimbali za kuchukua ili kuimarisha utendaji na ufanisi wa mamlaka za maji nchini. Hii ni pamoja na ushauri wa kuziunganisha baadhi ya mamlaka za maji (clustering) ili kuunda mamlaka kubwa zitakazotekeleza majukumu yake kwa ufanisi zaidi. 127.Mheshimiwa Spika, kwa upande wa sekta ndogo ya umeme, EWURA iliendelea kupanua wigo wa utoaji huduma hiyo kwa kuidhinisha leseni nane (8) za miradi ya kuzalisha umeme. Kati ya hizo, leseni tatu (3) ni za 67 muda mfupi na tano (5) ni za muda mrefu. Vilevile, EWURA ilitoa leseni 351 za ufungaji mifumo ya umeme kwa wataalam mbalimbali wanaofanya kazi hiyo. Katika mwaka 2019/2020, EWURA imefanya ukaguzi wa miundombinu ya umeme katika mikoa 17 ambapo kaguzi 11 zilifanyika kwenye miundombinu ya ugavi na sita (6) kwenye vyanzo vya uzalishaji umeme. Lengo la ukaguzi huo ni kuhakikisha miundombinu ya umeme inayojengwa na kuendeshwa inakuwa bora ili kupunguza uwezakano wa kuleta madhara kwa watu, mali na mazingira. Matokeo ya kaguzi hizo yaliwasilishwa kwa watoa huduma na kupewa ushauri wa kuboresha. 128.Mheshimiwa Spika, katika sekta ndogo ya mafuta, EWURA imeendelea kutoa leseni za biashara ya mafuta, pamoja na kupanga bei kikomo za mafuta ya petroli, dizeli na mafuta ya taa kwa Tanzania Bara. Vilevile, iliendelea kudhibiti ubora wa mafuta hayo ili watumiaji waweze kutumia mafuta bora na kwa bei ambayo imepangwa na EWURA. Hadi mwezi Machi 2020, EWURA imetoa leseni 337 kwa vituo vya mafuta na kati ya hizo, leseni 107 ni za vituo vipya na leseni 220 ni kwa vituo vya zamani. 129.Mheshimiwa Spika, EWURA imeendelea kusimamia mfumo wa uagizaji wa mafuta wa pamoja (Bulk Procurement System - BPS). Kupitia mfumo huo mikoa mbalimbali hupata mafuta kupitia bandari ya karibu. Mwezi Julai 2018, Bandari ya Mtwara ilianza kupokea mafuta kupitia Mfumo wa BPS na wananchi wa Mikoa ya Kusini ya Mtwara, Lindi na Ruvuma wananufaika kwa kushuka kwa bei za mafuta zilizokuwa 68 juu kutokana na usafirishaji wa mafuta. Kanda ya Kaskazini tayari inanufaidika na mfumo huo kwa mafuta yake kupokelewa Bandari ya Tanga. 130.Mheshimiwa Spika, kwa upande wa sekta ndogo ya gesi asilia, EWURA imeendelea kukagua miundombinu ya kuchakata, kusafirisha na kusambaza gesi asilia ili kuhakikisha kuwa miundombinu hiyo inakuwa salama kwa matumizi yake na mazingira. Aidha, EWURA imekamilisha kanuni mbalimbali zitakazowezesha upokeaji wa taarifa kutoka kwa wazalishaji na wasambazaji wa gesi asilia kuanzia mkondo wa juu, wa kati na wa chini wa sekta ndogo ya gesi asilia; na udhibiti wa miundombinu ya gesi asilia kiufundi, kiusalama, kiafya na kimazingira kama Sheria ya Mafuta (Petroleum Act 2015) inavyotaka. Kanuni hizo zitaimarisha ushirikishwaji wa wazawa kwenye shughuli za uendeshaji wa sekta ndogo ya gesi asilia hapa nchini. 131.Mheshimiwa Spika, katika mwaka 2020/2021, EWURA itaendelea kuimarisha utekelezaji wa majukumu yake ya kiudhibiti katika sekta za nishati na maji kwa kutoa miongozo na kanuni mbalimbali kwa huduma inazozidhibiti; kukagua ubora wa miundombinu ya utoaji wa huduma na taratibu za utoaji wa huduma hizo; kudhibiti ubora wa huduma na bei ili watumiaji wapate huduma bora kwa bei zilizoidhinishwa na EWURA; kuzijengea uwezo mamlaka za maji ili kupunguza tatizo la upotevu wa maji; na kutoa elimu kwa umma kuhusu masuala ya kiudhibiti pamoja na haki na wajibu wao. 69 3.3.5 Chuo cha Maji 132.Mheshimiwa Spika, Chuo cha Maji ni Taasisi ya Wizara yenye jukumu la kuandaa wataalam wa sekta za maji na umwagiliaji. Majukumu mengine yanayotekelezwa na chuo ni pamoja na kutoa ushauri wa kitaalam na kufanya tafiti mbalimbali kwa ajili ya maendeleo ya sekta ya maji. Chuo kinatoa mafunzo katika ngazi za Astashahada, Stashahada na Shahada. Katika ngazi ya Astashahada na Stashahada mafunzo yanayotolewa ni Uhandisi wa Maji na Usafi wa Mazingira (Water Supply and Sanitation Engineering), Uhandisi wa Umwagiliaji (Irrigation Engineering), Haidrojiolojia na Uchimbaji wa Visima (Hydrogeology and Water Well Drilling), Haidrolojia na Hali ya Hewa (Hydrology and Meteorology) pamoja na Teknolojia ya Maabara na Ubora wa Maji (Water Quality Laboratory Technology). Katika ngazi ya Shahada, mafunzo yanayotolewa ni katika fani ya Uhandisi wa Rasilimali za Maji na Umwagiliaji (Bachelor of Engineering in Water Resources and Irrigation Engineering). Vilevile, Chuo kinaendesha kozi za muda mfupi zinazoombwa na wadau mbalimbali katika sekta za maji na umwagiliaji. 133.Mheshimiwa Spika, chuo kimeendelea kufanya udahili kwa wanafunzi wapya katika ngazi za astashahada, stashahada na shahada. Katika mwaka 2019/2020, wanafunzi 450 wa astashahada na stashahada; na wanafunzi 206 wa shahada ya kwanza ya Uhandisi wa Rasilimali za Maji na Umwagiliaji walidahiliwa. Kwa sasa, chuo kina jumla ya wanafunzi 2,238 ikilinganishwa na wanafunzi 2,151 mwaka 2018/2019 ambapo wanafunzi wa astashahada na 70 stashahada ni 1,539 na shahada ni 699. Aidha, katika mahafali ya Desemba 2019, jumla ya wanafunzi 586 walihitimu mafunzo yao na kati yao, wanafunzi 146 ni wa Shahada, 431 wa Stashahada na wahitimu tisa (9) walikuwa wa ngazi ya Astashahada. Hili ni ongezeko la asilimia 89.6 ikilinganishwa na wanafunzi 309 waliohitimu mwaka uliopita. 134.Mheshimiwa Spika, katika kuhakikisha taaluma bora inatolewa, Chuo kinaendeleza watumishi wake kimasomo ambapo jumla ya watumishi 22 wanaendelea na mafunzo ya muda mrefu. Kati ya hao, watumishi 16 wako katika mafunzo ya Shahada ya Uzamivu (PhD); watumishi wawili ni wa shahada ya uzamili (Masters); na wanne ni wa shahada ya kwanza. Vilevile, kupitia fedha za ndani, Chuo kimeanza ujenzi wa zahanati mpya ya kisasa ambapo ujenzi wake umefikia hatua ya kuezekwa; na kununua vifaa vya maabara ya Hydraulics. Aidha, katika kuhakikisha taaluma bora inatolewa, Chuo kimepanga kuwaendeleza watumishi wake kimasomo. 135.Mheshimiwa Spika, katika mwaka 2020/2021, Chuo kimepanga kutekeleza majukumu mbalimbli yakiwemo kuongeza wataalam wanaohitajika kwenye sekta ya maji kwa kudahili jumla ya wanafunzi 1,000 katika fani mbalimbali zinazotolewa; kuboresha miundombinu mbalimbali katika mifumo ya majisafi, majitaka na TEHAMA; kuongeza vifaa vya kufundishia katika maabara; kununua vitabu mbalimbali vya rejea; na kuwajengea uwezo watumishi kwa kuwapatia mafunzo ya muda mrefu na ya muda mfupi. Vilevile, kupitia mradi wa “Sustainable Rural Water Supply and 71 Sanitation 2018 – 2024” unaofadhiliwa na Benki ya Dunia, Chuo kitaendelea kuboresha mazingira ya kazi na utoaji mafunzo kwa kufanya ukarabati (Vertical Extension) wa majengo ya madarasa, maabara na karakana. Aidha, chuo kitaendelea na kazi za utafiti na kutoa ushauri wa kitaalam katika maeneo mbalimbali nchini. 3.4. MASUALA MTAMBUKA 3.4.1 Sheria 136.Mheshimiwa Spika, Wizara imeendelea kusimamia utekelezaji wa sheria zinazosimamia sekta ya maji na kutoa ushauri wa kisheria kwa wadau mbalimbali wanaoguswa na hatua za kuchukua dhidi ya ukiukwaji wa sheria hizo. Sheria zinazosimamia sekta ya maji ni Sheria Na. 11 ya Usimamizi wa Rasilimali za Maji ya mwaka 2009; Sheria Na. 5 ya Huduma za Maji na Usafi wa Mazingira ya mwaka 2019; na Sheria Na. 11 ya Mamlaka ya Udhibiti wa Huduma za Nishati na Maji ya mwaka 2001. Sheria hizo zinapatikana kwenye tovuti ya Bunge ( na kanuni za Sheria za Maji zinapatikana kwenye tovuti ya Wizara ya Maji ( Hali ya utekelezaji wa sheria hizo imefafanuliwa katika Aya zifuatazo:- 3.4.1.1 Sheria Na. 11 ya Usimamizi wa Rasilimali za Maji ya Mwaka 2009 137.Mheshimiwa Spika, hadi mwezi Machi 2020, Wizara imekamilisha kuandaa kanuni moja (1) inayohusiana na kuweka mfumo wa kupanga ada za 72 maji na kufanya marekebisho ya kanuni nne (4) ambazo ni kanuni ya leseni za usalama wa mabwawa; kanuni ya leseni za utafutaji na uchimbaji wa maji chini ya ardhi; kanuni ya vibali vya matumizi ya maji na kutiririsha majitaka; na kanuni ya uteuzi wa wajumbe wa bodi. Lengo la kufanya marekebisho hayo ni kuimarisha usimamizi wa kazi za usalama wa mabwawa, kuongeza ufanisi katika utoaji wa vibali vya uchimbaji wa visima vya maji kwa ajili ya matumizi ya nyumbani; na kuimarisha mfumo wa ushirikishwaji wa wadau katika usimamizi wa rasilimali za maji kwa kuanzisha majukwaa ya wadau katika ngazi za mabonde ya maji na kitaifa. 138.Mheshimiwa Spika, kanuni zilizofanyiwa marekebisho ni zifuatazo:- (i) The Water Resources Management (Fee Setting) Regulations, 2019, GN. No. 825 dated 8th November 2019; (ii)The Water Resources Management (Water Abstraction, Use and Discharge) (Amendment) Regulations, 2020, GN. No. 53 dated 31st January, 2020; (iii) The Water Resources Management (Exploration and Drilling Licensing) (Amendment) Regulations, 2019, GN. No. 54 dated 31st January, 2020; 73 (iv) The Water Resources Management (Dam Safety) (Amendment)) Regulations, 2020, GN. No. 55 dated 31st January, 2020; na (v)The Water Resources Management (Procedure for Nomination of Board Members) (Amendment) Regulations, 2020, GN. No. 56 dated 31st January, 2020. 3.4.1.2 Sheria Na. 5 ya Huduma za Maji na Usafi wa Mazingira ya Mwaka 2019 139.Mheshimiwa Spika, Wizara yangu imeanza kutekeleza rasmi Sheria Na. 5 ya Huduma za Maji na Usafi wa Mazingira ya mwaka 2019 mwezi Julai 2019 na imeendelea kutoa elimu ya Sheria hiyo kwa wadau mbalimbali wanaohusika na utekelezaji wake. Aidha, Wizara imeandaa kanuni na miongozo ya utekelezaji wa Sheria hiyo ambapo kanuni zifuatazo zimeandaliwa:- (i) Uunganishaji wa Mamlaka za Maji - Tangazo la Serikali Na. 826 la tarehe 8/11/2019 (The Water Supply and Sanitation (Clustering of Water Authorities) Regulations, 2019 - GN. No. 826 of 8th November 2019); (ii)Usimamizi na Utoaji wa Huduma za Majitaka -Tangazo la Serikali Na. 827 la tarehe 8/11/2019 (The Water Supply and Sanitation (Provision and Management of Sewage and Wastewater Services) Regulations, 2019 - GN. No. 827 of 8th November 2019); 74 (iii) Usambazaji wa Maji - Tangazo la Serikali Na. 828 la tarehe 8/11/2019 (The Water Supply Regulations, 2019 - GN. No. 828 of 8th November 2019); (iv) Usajili na Uendeshaji wa Vyombo vya Watumiaji Maji - Tangazo la Serikali Na. 829 la tarehe 8/11/2019 (The Water Supply and Sanitation (Registration and Operations of Community Based Water Supply Organisations) Regulations, 2019 - GN. No. 829 of 8th November 2019); na (v)Mfuko wa Taifa wa Maji - Tangazo la Serikali Na. 981 la tarehe 13/12/2019 (The National Water Fund Regulations 2019 - GN. No. 981 of 13th December 2019). 140.Mheshimiwa Spika, vilevile, katika utekelezaji wa Sheria ya Huduma ya Maji na Usafi wa Mazingira Na. 5 ya Mwaka 2019, Wizara imeandaa notisi za kuunganisha mamlaka za maji ambapo baadhi ya mamlaka hizo zimeongezewa maeneo ya utoaji wa huduma na nyingine kufutwa. Lengo ni kuongeza ufanisi na kupunguza gharama za uendeshaji kwa mamlaka za maji. Hadi mwezi Machi, 2020 Notisi zilizoandaliwa ni za kuziongezea maeneo ya utoaji wa huduma mamlaka za maji zifuatazo:- (i) The Water Supply and Sanitation (Iringa Urban Water Supply and Sanitation Authority) (Extension of Service Area and Dis-establishment of Authority) Notice, 2019; GN. No. 658 dated 6th September 2019; 75 (ii) The Water Supply and Sanitation (Dodoma Urban Water Supply and Sanitation Authority) (Extension of Service Area and Dis-establishment of Authority) Notice, 2019; GN. No. 659 dated 6th September 2019; (iii) The Water Supply and Sanitation (Dar es Salaam Water Supply and Sanitation Authority) (Extension of Service Area and Dis-establishment of Authority) Notice, 2019; GN. No. 660 dated 6th September 2019; (iv)The Water Supply and Sanitation (Dar es Salaam Water Supply and Sanitation Authority) (Extension of Service Area and Dis-establishment of Authority) Notice, 2020; GN. No. 71 dated 31st January, 2020; (v) The Water Supply and Sanitation (Arusha Urban Water Supply and Sanitation Authority) (Extension of Service Area and Dis-establishment of Authority) Notice, 2019; GN. No. 661 dated 6th September 2019; (vi)The Water Supply and Sanitation (Babati Urban Water Supply and Sanitation Authority) (Extension of Service Area and Dis-establishment of Authority) Notice, 2019, GN. No. 662 dated 6th September 2019; (vii) The Water Supply and Sanitation (Masasi-Nachingwea Water Supply and Sanitation Authority) (Extension of Service Area and Dis- 76 establishment of Authority) Notice, 2019, GN. No. 664 dated 6th September 2019; (viii)The Water Supply and Sanitation (Manyoni Water Supply and Sanitation Authority) (Extension of Service Area and Dis-establishment of Authority) Notice, 2019, GN. No. 665 dated 6th September 2019; (ix)The Water Supply and Sanitation (Tanga Urban Water Supply and Sanitation Authority) (Extension of Service Area and Dis-establishment of Authority) Notice, 2019, GN. No 666 dated 6th September 2019; (x) The Water Supply and Sanitation (Tabora Urban Water Supply and Sanitation Authority)(Extension of Service Area and Dis-establishment of Authority) Notice, 2019, GN. No. 667 dated 6th September 2019; (xi)The Water Supply and Sanitation (Maswa Water Supply and Sanitation Authority) (Extension of Service Area and Dis-establishment of Authority) Notice, 2019, GN. No. 668 dated 6th September 2019; (xii) The Water Supply and Sanitation (Morogoro Urban Water Supply and Sanitation Authority) (Extension of Service Area and Dis-establishment of Authority) Notice, 2019 GN. No. 669 dated 6th September 2019; 77 (xiii)The Water Supply and Sanitation (Mwanza Urban Water Supply and Sanitation Authority) (Extension of Service Area and Dis-establishment of Authority) Notice, 2019, GN. No. 670 dated 6th September 2019; (xiv)The Water Supply and Sanitation (Mwanza Urban Water Supply and Sanitation Authority) (Extension of Service Area and Dis-establishment of Authority) Notice, 2020, GN. No. 70 dated 31st January 2020; (xv) The Water Supply and Sanitation (Mtwara Urban Water Supply and Sanitation Authority) (Extension of Service Area and Dis-establishment of Authority) Notice, 2019; GN. No. 671 dated 6th September 2019; (xvi)The Water Supply and Sanitation (Same -Mwanga Water Supply and Sanitation Authority) (Establishment) Notice, 2019, GN. No. 672 dated 6th September 2019; (xvii) The Water Supply and Sanitation (Kyela -Kasumulu Water Supply and Sanitation Authority) (Establishment) Notice, 2019, GN. No. 673 dated 6th September 2019; (xviii) The Water Supply and Sanitation (Moshi Urban Water Supply and Sanitation Authority (Extension of Service Area) Notice, 2019, GN. No. 585 dated 9th August 2019; 78 (xix)The Water Supply and Sanitation (Kahama Water Supply and Sanitation Authority) (Extension of Service Area and Dis-establishment of Authority) Notice, 2020; GN. No. 72 dated 31st January, 2020; na (xx) The Water Supply and Sanitation (Shinyanga Urban Water Supply and Sanitation Authority (Extension of Service Area) Notice, 2020, GN. No. 111 dated 7th February, 2020. 3.4.1.3 Sheria Na. 11 ya Mamlaka ya Udhibiti wa Huduma za Nishati na Maji ya Mwaka 2001 141.Mheshimiwa Spika, katika Mwaka 2019/2020, Wizara ilikamilisha na kuwasilisha katika Bunge lako Tukufu, mapendekezo ya kurekebisha Sheria ya Mamlaka ya Udhibiti wa Huduma za Nishati na Maji Na. 11 ya Mwaka 2001. Sheria hiyo ilifanyiwa marekebisho kupitia Sheria Na. 13 ya Marekekebisho ya Sheria Mbalimbali ya mwaka 2019 (Written Laws (Miscellaneous Amendments) (No.6) Act, 2019). Lengo la kurekebisha sheria hiyo ni kuongeza na kuimarisha ushirikishwaji wa Wizara zote zinazohusika katika kusimamia sekta zote zinazodhibitiwa na EWURA; na vilevile, kuipa EWURA mamlaka ya kufifilisha makosa ya jinai kwa kuzingatia misingi na kanuni zilizoainishwa kwenye sheria hiyo. 142.Mheshimiwa Spika, katika Mwaka 2020/2021, Wizara itaendelea kuhakikisha sheria zinazoisimamia sekta ya maji zinatekelezwa kikamilifu; kuandaa kanuni chini ya Sheria ya Huduma za Maji na Usafi wa 79 Mazingira Na. 5 ya Mwaka 2019; kufanya mapitio ya Sheria Na. 11 ya Usimamizi wa Rasilimali za Maji ya mwaka 2009 ikiwa ni pamoja na kukusanya maoni ya wadau kwa ajili ya kuifanyia mapitio ya sheria hiyo; na kutoa elimu kuhusu sheria zinazosimamia utekelezaji wa shughuli za Sekta ya Maji katika Bodi za Maji za Mabonde, Mamlaka za Maji Mijini, Ofisi za Mikoa na Wilaya za RUWASA na wadau wengine wa Sekta ya Maji pamoja na jamii kwa ujumla. Aidha, Wizara itaendelea kutoa ushauri wa kisheria juu ya utekelezaji wa sheria hizo na hatua za kuchukua dhidi ya ukiukwaji wake. 3.4.2 Ujenzi wa Majengo Katika Wizara 143.Mheshimiwa Spika, katika kuboresha mazingira ya utendaji kazi na kukabiliana na changamoto ya uhaba wa ofisi, Wizara imeanza utekelezaji wa Awamu ya Pili ya ujenzi wa ofisi za Wizara katika Mji wa Serikali, Mtumba Jijini Dodoma. Hadi mwezi Machi 2020, michoro ya jengo hilo ilikuwa imekamilika na kazi inayoendelea ni kuandaa gharama za ujenzi (BOQ). Ujenzi unatarajiwa kuanza katika mwaka wa fedha 2020/2021. 144.Mheshimiwa Spika, vilevile, katika kuimarisha Taasisi zinazosimamia rasilimali za maji, Wizara imeendelea na ujenzi na ukarabati wa majengo ya ofisi kwa Bodi za Maji za Mabonde na Maabara za Maji nchini kote. Kwa upande wa Bodi za Maji za Mabonde, ujenzi na ukarabati unaendelea katika mabonde ya Wami/Ruvu, Ruvuma na Pwani ya Kusini, Ziwa Nyasa, Ziwa Rukwa, Rufiji na Bonde la Kati. Hadi mwezi Machi 2020, ujenzi 80 wa majengo ya ofisi za Bodi ya Bonde la Wami/Ruvu-Morogoro pamoja na Ofisi ya Jumuiya ya Watumia Maji ya Kilosa umefikia asilimia 55, Ofisi ndogo za Bonde la Wami/Ruvu Dodoma (60), Ruvuma na Pwani ya Kusini-Lindi (95), Ziwa Nyasa-Njombe na ukarabati wa ofisi ndogo za Bonde la Ziwa Nyasa – Songea (50), Ziwa Rukwa - Mbeya na Sumbawanga (70), Rufiji - Iringa (35) na Ofisi za Jumuiya za Watumia Maji za Kimani na Mkoji (70); na Bonde la Kati - Singida ujenzi wake umefikia asilimia 98. 145.Mheshimiwa Spika, Serikali imekamilisha ujenzi wa Maabara ya Maji Shinyanga na ukarabati wa maabara ya Dar es Salaam. Hadi mwezi Machi 2020, ujenzi wa Maabara ya Maji Mtwara umefikia asilimia 95, Morogoro (65), Iringa (35) Sumbawanga (85), Mbeya (50) na Songea (95). 3.4.3 Mapambano Dhidi ya Rushwa 146.Mheshimiwa Spika, Wizara imeendelea kukabiliana na vitendo vya rushwa katika maeneo ya kazi kupitia Kamati ya Uongozi na Usimamizi pamoja na Kamati ya Uadilifu zenye majukumu ya kusimamia mapambano dhidi ya rushwa ngazi ya Wizara na Taasisi zake. Kamati hizo ziliundwa kufuatia utekelezaji wa Mkakati wa Taifa Dhidi ya Rushwa na Mpango wa Utekelezaji Awamu ya Tatu (National Anti-Corruption Strategy and Action Plan – NACSAP III) uliolenga kupambana na vitendo vya rushwa kwenye maeneo yote ya kazi. Kutekelezwa kwa mkakati huo, kumepunguza malalamiko dhidi ya viashiria vya rushwa hususan kwenye manunuzi ya wataalam washauri, 81 wakandarasi na watoa huduma wengine kwa wizara. Aidha, Wizara itaendelea kutoa elimu kwa watumishi wa wizara na taasisi zake kuhusu uadilifu ili kujiepusha na vishawishi na vitendo vya rushwa. 3.4.4 UKIMWI na Magonjwa Sugu Yasiyoambukiza (MSY) 147.Mheshimiwa Spika, Wizara imeendelea na juhudi mbalimbali za kukabiliana na ugonjwa wa UKIMWI na Magonjwa sugu yasiyoambukiza mahali pa kazi. Magonjwa hayo ni pamoja na kisukari, kansa, magonjwa sugu katika mfumo wa upumuaji, magonjwa ya moyo na magonjwa ya akili. Hadi mwezi Machi 2020, Wizara imeendelea kutoa elimu kuhusu magonjwa hayo kwa watumishi na kusambaza kondomu katika vituo vya kazi kama kinga dhidi ya maambukizi ya VVU. Katika mwaka 2020/21 Wizara itaendelea kuandaa mipango kwa ajili ya kulinda afya za watumishi, kutoa elimu na kuhamasisha watumishi kuendelea kupima afya zao na kujikinga dhidi ya magonjwa hayo. 3.4.5 Rasilimali Watu Katika Sekta ya Maji 148.Mheshimiwa Spika, katika kuhakikisha sekta ya maji inatekeleza majukumu yake kwa ufanisi na tija hususan baada ya mabadiliko ya kimuundo na kimfumo, katika mwaka 2019/2020 Wizara ilifanya zoezi la kutathmini uwezo wake katika kusimamia majukumu ya sekta kwa kuangalia rasilimali watu iliyopo na uwezo wake (HR Audit). Matokeo ya tathmini hiyo yameonesha kuwa Sekta ya Maji ina jumla ya watumishi 8,257 ikilinganishwa na mahitaji wa watumishi 10,276 ambapo 82 upungufu ni watumishi 2,019. Aidha; Wizara inaendelea kuwasiliana na Ofisi ya Rais-UTUMISHI kwa ajili ya kupata kibali cha kuajiri wataalam wa kutosha katika sekta ya maji ili kukabiliana na upungufu uliopo na itaendelea kuzisimamia Mamlaka za Maji ili zitenge fedha kila mwaka kwa ajili ya kuajiri watumishi wenye sifa katika Taasisi zao. 149.Mheshimiwa Spika, vilevile, tathmini hiyo imeonesha kuwa Wizara ina jumla ya wahandisi (Engineers) 675 ambapo wahandisi 331 sawa na asilimia 49.4 wamesajiliwa na Bodi ya Usajili ya Wahandisi nchini (Engineers Registration Board-ERB) kama wahandisi wataalam na wahandisi 344 sawa na asilimia 50.95 wapo kwenye hatua mbalimbali za kusajiliwa. Lengo ni kuona kuwa wahandisi wanasajiliwa ndani ya kipindi cha miaka mitatu tangu walipoajiriwa. 3.4.6 Watumishi Wenye Ulemavu 150.Mheshimiwa Spika, katika kuhakikisha haki ya ajira na utumishi kwa watu wote hususan wenye ulemavu, Wizara imeendelea kutekeleza Mwongozo wa Huduma kwa Watumishi wa Umma Wenye Ulemavu kwa kufuata kanuni za kuwawezesha watu wenye ulemavu kutekeleza majukumu yao katika mazingira wezeshi kwa kuweka mahala pa kazi miundombinu wezeshi kwa ajili yao. Katika mwaka 2020/2021, Wizara itaendelea kuzingatia haki ya ajira kwa watu wote na kudumisha kazini watu wenye ulemavu ikiwa ni pamoja na kuandaa mipango na bajeti ya mazingira wezeshi kwa watumishi hao kwa kuzingatia sheria, haki na wajibu. 83 3.5. CHANGAMOTO ZILIZOJITOKEZA KATIKA UTEKELEZAJI WA BAJETI YA MWAKA 2019/2020 NA HATUA ZINAZOCHUKULIWA KATIKA KUZITATUA 151.Mheshimiwa Spika, katika utekelezaji wa bajeti ya mwaka 2019/2020, Wizara imekabiliana na changamoto mbalimbali zikiwemo uharibifu wa vyanzo vya maji; upotevu wa maji; mtazamo wa wananchi katika kuchangia huduma ya maji; uwezo mdogo wa vyombo vya watumiaji maji wa kusimamia miradi ya maji vijijini; na upungufu wa wataalam kwenye sekta ya maji. Hatua mbalimbali zimechukuliwa katika kukabiliana na changamoto hizo kama ifuatavyo: - 3.5.1 Upatikanaji wa Fedha za Kutekeleza Miradi 152.Mheshimiwa Spika, katika mwaka 2019/2020, Serikali imeendelea kutoa fedha za kutekeleza miradi ya huduma ya majisafi na usafi wa mazingira pamoja na usimamizi wa rasilimali za maji nchini, kwa kuzingatia mahitaji muhimu na hati za madai zinazowasilishwa. Pamoja na juhudi za Serikali za kutenga fedha mahitaji halisi ya sekta ya maji ni makubwa ikilinganishwa na bajeti ya fedha za maendeleo zinazotengwa kila mwaka. Kwa mfano, kuna miradi ambayo tayari imesanifiwa lakini kutokana na ukosefu wa fedha bado haijaanza kutekelezwa. Miradi hiyo ni pamoja na mradi wa maji kutoka Mto Ruvuma kwenda katika Manispaa ya Mtwara-Mikindani, ujenzi wa Bwawa la Dongo, ujenzi wa mabwawa ya kimkakati ya Kidunda, Farqwa na Ndembera na mradi wa kuboresha huduma katika Wilaya ya Kyerwa Mkoani Kagera. 84 153.Mheshimiwa Spika, katika kukabiliana na changamoto hiyo, Wizara imekuwa ikichukuwa hatua mbalimbali zikiwemo za kuishawishi sekta binafsi, Washirika wa Maendeleo na Asasi Zisizo za Kiserikali kuwekeza katika sekta ya maji. Washirika wa Maendeleo wameendelea kuunga mkono juhudi zinazofanywa na Serikali za kuboresha huduma ya maji kwa kushiriki kikamilifu katika utekelezaji wa miradi ya maji nchini. Aidha, Serikali ipo katika mazungumzo na washirika mbalimbali wa maendeleo kwa ajili ya kupata fedha za kugharamia baadhi ya miradi iliyotajwa hapo juu. Baadhi ya wadau hawa ni pamoja na Benki ya Maendeleo ya Afrika (AfDB), Benki ya Dunia, na Serikali ya Jamhuri ya Korea kupitia Benki ya Exim Korea. 3.5.2 Uwezo Mdogo wa Wakandarasi 154.Mheshimiwa Spika, kumekuwa na changamoto mbalimbali zikiwemo muda mrefu wa ukamilishaji wa mradi na gharama kubwa za utekelezaji zinazosababishwa na mchakato mzima wa kutekeleza miradi hiyo kuanzia ngazi ya usanifu, usimamizi na ujenzi wa mradi. Changamoto nyingine ni za kiuadilifu ambapo baadhi ya wakandarasi wamekuwa wakitoa taarifa zisizo za ukweli kuhusu aina na ubora wa vifaa vya kazi walivyonavyo, wataalam walionao na uwezo wao kifedha. Mfano, wakati wa mchakato wa manunuzi, wakandarasi hao wanaonesha vifaa wasivyovimiliki na wataalam wasiokuwa wao ili wapate ajira. Changamoto hutokea wakati wa utekelezaji wa miradi ambapo wakandarasi wamekuwa na visingizio vingi visivyo na msingi hususan ucheleweshaji wa kazi unapotokea. Matokeo ya hali hiyo ni wakandarasi kuomba nyongeza 85 ya muda, addendum kwenye miradi, na miradi kuchukuwa muda mrefu kukamilika. Vilevile, gharama za vifaa vya ujenzi (Bill of Quantities - BOQ) zinazotolewa zimekuwa kubwa na wakati mwingine bei zinakuwa mara mbili ya gharama halisi ya vifaa hivyo kutoka kwa wagavi. 155.Mheshimiwa Spika, matokeo ya changamoto zilizotajwa ni miradi kutekelezwa kwa gharama kubwa zisizolingana na thamani ya fedha, miradi kutokuwa na ubora unaolingana na thamani ya fedha, miradi kuchelewa kukamilika na wananchi kukosa huduma waliostahili kwa wakati. Katika kukabiliana na changamoto hizo, mojawapo ya hatua zilizochukuliwa ni Wizara kuvunja mikataba na kutekeleza baadhi ya miradi inayoweza kutekelezwa na wataalam wa ndani kupitia utaratibu wa force account. Utaratibu huo umepunguza kwa kiasi kikubwa changamoto zilizotajwa za mchakato wa manunuzi, uwezo wa wataalam na udanganyifu kwenye bei ya vifaa. Wataalam wa ndani kumekuwa na faida kubwa kwa kupunguza gharama za miradi kwa kiasi kikubwa ambapo kupitia Force Account miradi inatekelezwa kwa gharama halisi inayolingana na thamani ya fedha. 3.5.3 Uharibifu wa Vyanzo vya Maji Unaosababishwa na Shughuli za Kibinadamu 156.Mheshimiwa Spika, kumekuwa na kuongezeka kwa uvamizi wa vyanzo vya maji kunakosababishwa na ongezeko kubwa la shughuli za kibinadamu kwenye vyanzo hivyo zikiwemo shughuli za kilimo, ufugaji na ujenzi wa makazi. Hali hiyo inasababishwa na 86 kukosekana kwa miundombinu ya kusambaza maji; kilimo cha umwagiliaji; na unyweshaji wa mifugo katika maeneo ya vijijini. Matokeo ya uharibifu huo ni vyanzo kukauka, mabwawa ya maji kujaa mchanga (siltation) na baadhi ya maeneo kuwa na migogoro kwenye matumizi ya maji. Mikoa iliyoathirika zaidi na uharibifu wa vyanzo vya maji ni pamoja na Rukwa, Katavi, Morogoro, Tanga, Mbeya, Iringa na Ruvuma. 157.Mheshimiwa Spika, katika kukabiliana na changamoto ya uharibifu wa vyanzo vya maji, Wizara imeendelea kuimarisha mifumo ya usimamizi wa rasimali za maji kupitia Bodi za Maji za Mabonde kwa kuendelea kuanzisha na kuimarisha Jumuiya za Watumia Maji (Water User Associations - WUA) ambapo hadi sasa kuna Jumuiya za Watumia Maji 123 nchini kote, kuunda makujwaa ya wadau kwa ajili ya kujadili kuhusu utunzaji na uhifadhi wa rasilimali za maji ambapo hadi sasa kuna majukwaa 10; kuainisha vyanzo vya maji, kuviwekea mipaka na kuvitangaza kama maeneo tengefu ili kuimarisha usalama wa vyanzo hivyo. Vilevile, Wizara imeendelea na programu/miradi mbalimbali ya utunzaji wa rasilimali za maji na kutoa elimu kwa wananchi kuhusu umuhimu wa usimamizi na utunzaji bora wa rasilimali za maji, mfano Mradi wa Utunzaji wa Vyanzo vya Maji Kupitia Matumizi Bora ya Ardhi (Sustainable Land Management-SLM) unaotekelezwa kupitia Bonde la Wami-Ruvu; na Mradi wa Kukabiliana na Mabadiliko ya Tabianchi wa Simiyu (Simiyu Climate Resilient Program). Vilevile, Mipango Shirikishi ya Uendelezaji wa Rasilimali za Maji iliyoandaliwa kwenye mabonde nane (8) itasaidia kuwaleta pamoja wadau wote wa sekta ya maji katika 87 kupanga kwa pamoja masuala yanayohusiana na hii ikiwa ni pamoja na utunzaji, uhifadhi na uendelezaji wa vyanzo vya maji. 3.5.4 Upotevu wa Maji 158.Mheshimiwa Spika, lengo la Serikali ni kupunguza upotevu wa maji katika Mamlaka za Majisafi na Usafi wa Mazingira za Miji Mikuu ya Mikoa hadi kufikia asilimia 25 ifikapo mwezi Juni 2020. Hadi mwezi Machi 2020, wastani wa upotevu wa maji umefikia asilimia 33 ambapo mwezi Juni 2019 upotevu huo ulikuwa ni asilimia 40.63. Wizara kupitia mamlaka za maji inaendelea kuchukua hatua mbalimbali za kupunguza upotevu huo ikiwemo kuhakikisha wateja wote wanafungiwa dira za maji, ukarabati wa mabomba chakavu ya kusambaza maji, ufuatiliaji wa taarifa zinazotolewa na wananchi kuhusu mivujo ya maji na kuwachukulia hatua stahiki wale wote wanaokamatwa wakijihusisha na hujuma kwenye miundombinu ya maji na wizi wa maji. 3.5.5 Mtazamo kwa Baadhi ya Wananchi Kuchangia Huduma ya Maji 159.Mheshimiwa Spika, Sera ya Taifa ya Maji ya mwaka 2002 imeelekeza juu ya umuhimu wa jamii kuchangia gharama za uendeshaji na matengenezo ya miradi ya maji vijijini na jitihada mbalimbali zimechukuliwa kuwahamasisha wananchi kushiriki katika kuchangia gharama hizo. Hata hivyo, kwenye baadhi ya maeneo kumeendelea kuwepo na changamoto katika kuchangia huduma ya maji kwa 88 sababu wananchi kuwa na mtazamo tofauti ambapo baadhi wanaona si haki kulipia huduma za maji kwa kuwa ni rasilimali ya asili. Katika kukabiliana na changamoto hiyo, Wizara kupitia RUWASA imeendelea kuwajengea uelewa wananchi na kuwahamasisha kushiriki kikamilifu katika uendeshaji na matengezo ya miradi yao. 3.5.6 Uwezo mdogo wa Jumuiya za Watumiaji Maji (CBWSOs) Kusimamia Miradi 160.Mheshimiwa Spika, baadhi ya Jumuiya za Watumiaji Maji (CBWSOs) zilizoanzishwa kwa ajili ya kusimamia na kuendesha miradi ya maji zimekuwa na uwezo mdogo wa kusimamia utoaji wa huduma ya maji kwa wananchi wa vijijini. Hali hiyo imesababisha baadhi ya miradi ya maji vijijini kutoa huduma isiyoridhisha na kutokuwa endelevu. Katika kukabiliana na changamoto hiyo, Serikali imebadilisha muundo wa jumuiya za watumiaji maji vijijini katika fani za ufundi na usimamizi wa fedha. Kwa sasa, jumuiya hizo zitaajiri wataalam wenye uwezo katika fani hizo ili waweze kusimamia masuala ya kifedha pamoja na ya kiufundi ikiwemo matengenezo na ukarabati wa miundombinu ya maji. 3.5.7 Upungufu wa Wataalam wa Sekta ya Maji 161.Mheshimiwa Spika, sekta ya maji kwa muda mrefu imekuwa ikikabiliwa na upungufu wa wataalam. Zoezi la ukaguzi wa rasilimali watu (Human Resources Audit) lililofanyika katika mwaka 2018/2019 kwenye sekta ya maji ili kubaini hali halisi ya rasilimali watu. Matokeo ya ukaguzi huo yameonesha kuwa sekta ya maji ina jumla 89 ya watumishi 8,257 ikilinganishwa na mahitaji wa watumishi 10,276 na ina upungufu wa watumishi 2,019. Aidha, zoezi hilo lilibaini kwamba Wahandisi 344 kati ya wahandisi 675 sawa na asilimia 50.95 bado hawajakamilisha taratibu za usajili kwenye Bodi ya Usajili ya Wahandisi (Engineering Registration Board -ERB) kama Wahandisi Wataalam. Katika kukabiliana na changamoto hiyo, Wizara imeendelea kuwajengea uwezo wataalam waliopo na kuwahamasisha kujiendeleza kwenye fani zao za kitaaluma ili kuwa na sifa kamili. Lengo la Wizara ni kuhakikisha kuwa wahandisi wote katika sekta ya maji wanasajiliwa ndani ya kipindi cha miaka mitatu tangu walipoajiriwa. Vilevile, Wizara imewaagiza wataalam wa fani nyingine katika sekta ya maji ambao bado hawajasajiliwa kwenye bodi za kisheria kuanza taratibu za kujisali ili watambulike kisheria. 162.Mheshimiwa Spika, katika kukabiliana na changamoto ya upungufu wa wataalam, Wizara itaendelea kuomba vibali vya ajira Ofisi ya Rais-UTUMISHI ili kuajiri wataalam wa kutosha na wenye sifa katika sekta ya maji. Aidha, Wizara itazisimamia mamlaka za maji zitenge fedha kila mwaka kwa ajili ya kuajiri watumishi wenye sifa katika Taasisi zao. 3.5.8 Ugonjwa wa Corona 163.Mheshimiwa Spika, kama tunavyofahamu, dunia nzima imekumbwa na mlipuko wa ugonjwa wa homa ya mapafu, ujulikanao kama Corona (COVID 19). Kwa mujibu wa takwimu zilizotolewa na Shirika la Afya Duniani (WHO) za tarehe 24 Aprili 2020, zinaonesha 90 takriban watu milioni 2.5 duniani walikuwa wameambukizwa virusi vya Corona na takriban watu 175,825 walikuwa wamepoteza maisha kutokana na ugonjwa huu. Nchini Tanzania jumla ya watu 284 walikuwa wameambukizwa na watu 10 walikuwa wamefariki dunia kutokana na ugonjwa wa Corona. 164.Mheshimiwa Spika, kwa kuwa hatua ya kwanza ya kujikinga na ugonjwa huu ni kunawa mikono kwa maji yanayotiririka na sabuni, Wizara iliziagiza Mamlaka za Majisafi na Usafi wa Mazingira nchini na Wakala wa Maji na Usafi wa Mazingira Vijijini (RUWASA) kuhakikisha kuwa wanaimarisha upatikanaji wa huduma ya majisafi katika maeneo yao hususan katika kipindi hiki. Aidha, taasisi hizi zilielekezwa kushirikiana na mamlaka za serikali za mitaa katika kuhakikisha kuwa huduma ya majisafi na vifaa vya kunawia mikono vinawekwa katika maeneo yenye mikusanyiko ya watu wengi kama vile masoko, vituo vya mabasi na minada. Katika maeneo mengi nchini maelekezo haya yalitekelezwa na wananchi wengi wamekuwa wakichukua hatua muhimu za kunawa mikono kama njia mojawapo ya kujikinga na maambukizi ya ugonjwa huu. 165.Mheshimiwa Spika, Wizara imefanya tathmini ya awali kuhusu athari za ugonjwa wa Corona katika sekta ya maji. Matokeo ya tathmini yanaonesha kuwa, pamoja na athari zingine, kuna uwezekano wa kuchelewa kukamilika kwa baadhi ya miradi ya maji kutokana na wadau tunaoshirikiana nao kutoka nje kushindwa kusafiri kuja kusaini mikataba na/au kushindwa kusafirisha vifaa vya ujenzi wa miradi. Wizara inaendelea kufanya tathmini ya kina na itachukua hatua 91 stahiki katika kukabiliana na athari zinazoweza kujitokeza. 3.6. MALENGO NA MPANGO WA KUBORESHA UPATIKANAJI WA HUDUMA YA MAJI KWA MWAKA 2020/2021 3.6.1 Programu ya Uvunaji wa Maji ya Mvua 166.Mheshimiwa Spika, pamoja na kuwa nchi yetu imebahatika kuwa na vyanzo vingi vya maji vikiwemo maziwa, mito, chemichemi na maji chini ya ardhi hata hivyo, mtawanyiko wa vyanzo hivyo hauko sawia. Baadhi ya maeneo yamekuwa na uhaba mkubwa wa maji kutokana ufinyu wa vyanzo. Aidha, kwa sababu za mtawanyiko wa watu, kuna maeneo hayajaweza kufikishiwa huduma ya maji kutokana na gharama kubwa za ujenzi wa miundombinu ya maji 167.Mheshimiwa Spika, kwa upande mwingine, nchi yetu imebahatika kupata kiwango kizuri cha mvua ambapo wastani wa mvua kwa mwaka katika maeneo mengi nchini ni milimita 900 hadi milimita 1,200 wakati wastani wa mvua katika maeneo kame ya katikati ya nchi ni kati ya milimita 400 hadi milimita 550 kwa mwaka. Kwa upande wa maeneo yenye mvua nyingi kama vile Nyanda za Juu Kusini na maeneo ya milima ya Usambara, kiasi cha mvua ni wastani wa milimita 2,200 hadi milimita 2,500 kwa mwaka. Takwimu hizo zinaonesha fursa ya kuvuna maji ya mvua yanayoweza kutumika kwenye maeneo kame na katika vipindi vya kiangazi. Katika kutumia fursa hiyo ya kuwa na mvua za kutosha, na ili kupunguza kero kubwa ya uhaba wa maji 92 kwenye baadhi ya maeneo nchini, Serikali imeona upo umuhimu wa kuandaa programu maalum ya kuhamasisha uvunaji wa maji kupitia teknolojia mbalimbali rahisi zilizopo ambapo wananchi wa kawaida wanaweza kufundishwa na kutekeleza kwa ufanisi. Teknolojia ya uvunaji wa maji ya mvua inaweza kutekelezwa kwa kuzingatia mahitaji na uwezo wa mwananchi. Hivyo, hata kaya zenye kipato kidogo zinaweza kujenga miundombinu ya gharama nafuu ya kuvuna maji ya mvua. 168.Mheshimiwa Spika, programu hiyo inatarajiwa kutekelezwa katika kipindi cha miaka mitatu 2020/2021 – 2022/2023 na inalenga kutoa elimu na kuwahamasisha wananchi kutumia teknolojia mbalimbali za uvunaji wa maji ya mvua hususan kupitia mapaa ya nyumba zao; ujenzi wa miundombinu ya kuvuna maji ya mvua katika vituo vya kutolea huduma za jamii kama vile vituo vya afya, mashuleni na vituo vya usafiri; pamoja na viwandani. Aidha, kwa maeneo ya vijijini yanayotegemea shughuli za kilimo na ufugaji, programu hiyo inalenga kuhamasisha ujenzi wa miundombinu ya kuvuna maji ya mvua kama vile malambo na mabwawa madogo yatakayosaidia kuhakikisha maji yanapatikana katika kipindi chote cha mwaka. Hivyo, kupunguza kutegemea kilimo cha mvua na ufugaji wa kuhamahama ambao husababisha uharibifu wa mazingira; pamoja na kuhujumu miundombinu ya maji kwa ajili ya kupata maji ya kunyweshea mifugo. Vilevile, miundombinu ya uvunaji maji ya mvua kama vile mabwawa, itasaidia kupunguza athari za mafuriko hususan kwenye maeneo yanayokumbwa na mafuriko ya mara kwa mara. 93 169.Mheshimiwa Spika, katika kuhakikisha Programu Maalum ya Uvunaji wa Maji ya Mvua (Special Programme for Rain Water Harvesting) inafanikiwa na kero ya maji kwa wananchi inapungua, Wizara inatekeleza mikakati mbalimbali ya uvunaji wa maji ya mvua ikiwemo kuhamasisha kwa vitendo uvunaji wa maji ya mvua kwa kujenga miundombinu kwenye Taasisi za Serikali kama vile mashuleni, zahanati na majengo mengine ya Serikali. Katika hatua hiyo, wananchi watashirikishwa moja kwa moja wakati wa mipango ya ujenzi na watapewa taarifa za faida ya uvunaji wa maji ya mvua kwa takwimu na kiasi cha fedha kinachookolewa kwa kuwa na miundombinu hiyo. Vilevile, Wizara itahamasisha kwa vitendo uvunaji wa maji ya mvua kupitia malambo madogo kwa kujenga ‘malambo darasa’ kwenye maeneo yatakayobainishwa. Pia, Serikali kwa kushirikiana na Washirika wa Maendeleo itafanya kampeni za uvunaji wa maji ya mvua nchi nzima (National Rain Water harvesting Campaign). Makadirio ya awali ya utekelezaji wa programu hiyo ni Shilingi bilioni 4. 3.6.2 Mpango wa Kuboresha Huduma ya Maji na Usafi wa Mazingira katika Vituo vya Afya na Shule 170.Mheshimiwa Spika, Serikali imepanga kuboresha huduma ya maji na usafi wa mazingira katika vituo vya afya nchini pamoja na shule zisizo na huduma hizo. Nia ya Serikali ni kuhakikisha kunakuwa na huduma bora ya majisafi na usafi wa mazingira ili Taasisi hizo zitoe huduma bora kwa wananchi. Vilevile, kupatikana kwa huduma ya maji kwenye vituo vya afya kutasaidia 94 kulinda afya za wananchi hususan akina mama wanaokwenda kujifungua katika vituo hivyo. Vilevile, wanafunzi mashuleni watapata maji ya kunywa, na maji kwa ajili ya usafi wa mazingira hivyo, kuboresha mahudhurio hususan kwa watoto wa kike. 171.Mheshimiwa Spika, uboreshaji wa huduma ya maji katika vituo vya afya na shule umekuwa ukitekelezwa na Wizara kupitia Programu ya Maendeleo ya Sekta ya Maji kwa kushirikiana na Ofisi ya Rais – Tawala za Mikoa na Serikali za Mitaa (TAMISEMI); Wizara ya Afya, Maendeleo ya Jamii, Jinsia, Wazee na Watoto; na Wizara ya Elimu, Sayansi na Teknolojia. Jitihada zimefanyika za kupeleka maji kwenye vituo vya afya na shule hata hivyo, bado vituo vya afya na shule ambazo bado hazijafikiwa na huduma hiyo. Kutokana na hali hiyo, Wizara inaandaa Mpango Maalum wa Kuboresha Huduma ya Maji na Usafi wa Mazingira katika Vituo vya Afya na Shule kusiko na huduma hiyo (Special WASH Programme for Medical Centers and Schools). Mpango huo unaotarajiwa kutekelezwa katika kipindi cha miaka mitatu (3) kuanzia mwaka 2020/2021 hadi 2022/2023. Kupitia mpango huo, Serikali imepanga kuviunganisha vituo vyote vya afya nchini na shule kwenye mtandao wa maji katika maeneo yenye mitandao ya maji na kwa maeneo yasiyo na mtandao, Serikali itafanya usanifu kwa ajili ya kupata vyanzo vya maji ili kuvipatia vituo vya afya na shule huduma ya maji. 172.Mheshimiwa Spika, hadi mwezi Machi 2020, Wizara inaendelea na zoezi la kukusanya takwimu za vituo vya afya na shule zisizo na huduma ya maji ya uhakika ili vinufaike na mpango huo. Tathmini ya awali 95 imebaini vituo vya afya 1,195 visivyo na huduma ya maji kati ya vituo 6,134; na shule 5,721 kati ya shule 19,965 zilizopo nchini. Katika mwaka 2020/2021, kiasi cha Shilingi bilioni 2 kimetengwa kwa ajili ya kuboresha huduma ya maji na usafi wa mazingira kwenye vituo vya afya na shule. 3.6.3 Mpango wa kuanzisha Mfumo wa Taifa wa Usambazaji Maji (National Water Grid) 173.Mheshimiwa Spika, Mfumo wa Taifa wa Usambazaji Maji (National Water Supply Grid) ni mfumo wa usambazaji wa maji unaobuniwa na Serikali na unalenga kuhakikisha maji yanapatikana kwenye maeneo yote nchini na katika kipindi chote cha mwaka bila kujali iwapo eneo husika lina vyanzo vya maji au lina uhaba wa maji. Mfumo huo utahusisha ujenzi wa mtandao wa kusafirisha maji kutoka maeneo yenye maji mengi na kuyapeleka kwenye maeneo yenye uhaba (Intra Basin Water Transfer - IBWT). Mfumo huo utakuwa ni msingi wa kuwa na mkakati wa kitaifa wa kuwa na miundombinu ya kusambaza maji ya kutosha kwenye maeneo yote ya mijini na vijijini kwa sasa na miaka ya baadaye. 174.Mheshimiwa Spika, utekelezaji wa mfumo huo ni rahisi na unawezekana kwa kuwa nchi yetu imezungukwa na maziwa makuu matatu ya Victoria, Tanganyika na Nyasa, na imepitiwa na mito mikubwa 11 inayotiririsha maji kipindi chote cha mwaka ambayo ni Ruvuma, Rufiji, Kilombero, Pangani, Wami, Ruvu, Malagarasi, Ruhuhu, Kiwira, Kagera na Mara. Vilevile kuna mito midogo na chemchemi nyingi zilizopo kwenye 96 maeneo mbalimbali nchini. Vilevile, nchi yetu ina hazina ya maji chini ya ardhi ambayo inaweza kuvunwa na kuingizwa kwenye mtandao huo ili yatumike kwenye maeneo yenye uhaba wa maji. Mfumo huo wa taifa utaunganishwa kwenye mitandao ya Mamlaka za Maji ili kuziwezesha kuwa na maji ya kutosha katika kipindi chote cha mwaka. 175.Mheshimiwa Spika, hapa nchini, mradi wa kutoa maji Ziwa Victoria na kuyapeleka kwenye maeneo mbalimbali kama vile Shinyanga, Tabora na Simiyu ni mfano mojawapo wa mtandao unaotoa maji kutoka kwenye eneo lenye maji mengi na kuyapeleka kwenye maeneo yenye uhaba. Maeneo mengi ya kati ya nchi yetu kama Dodoma, Singida, Shinyanga na Babati ni kame na yanaathiriwa na uhaba wa maji kwa kipindi kirefu cha mwaka, hivyo, jitihada ya aina hii itasaidia kuondoa kabisa kero ya maji kwa wananchi wanaoishi kwenye maeneo hayo. Vilevile, mtandao huo utakidhi mahitaji makubwa ya maji yanayoongezeka kutokana na kukua kwa shughuli za kiuchumi kama viwanda, madini na kilimo. 176.Mheshimiwa Spika, uzoefu kutoka nchi nyingine unaonesha uhamishaji wa maji kutoka maeneo yenye maji mengi kwenda maeneo yenye uhaba wa maji (Intra Basin Water Transfer - IBWT) unawezekana. Nchi kama China, India na Lesotho wametumia mfumo huo kwa mafanikio makubwa na kuweza kuondoa kero ya uhaba wa maji kwenye maeneo kame. Nchini China, mradi wa South-North Water Transfer Project unatoa maji kutoka Mto Yangtze ulioko kusini mwa nchi hiyo na kuyapeleka maeneo ya kaskazini mwa nchi hiyo umbali wa kilomita 97 1,152 ambako kuna uhaba mkubwa wa maji. Nchini India, mradi wa Telugu Ganga uliopo kusini mwa nchi hiyo unasafirisha maji umbali wa kilomita 406 kutoka Mto Krishna na kuyapeleka katika majimbo manne yenye uhaba wa maji ya Maharashtra, Karnataka, Andhra Pradesh na Tamil Nadu. Katika Bara la Afrika, mradi wa Lesotho Highlands Water Project uliopo nchini Lesotho unatoa maji kwenye maeneo ya milima ya Lesotho na kuyapeleka Jimbo la Gauteng nchini Afrika Kusini. 177.Mheshimiwa Spika, mifano hiyo inadhihirisha kuwa Tanzania inaweza kuwa na water national grid na ukawa ndio ufumbuzi wa kudumu wa changamoto ya uhaba wa maji nchini. Ili kufikia lengo hilo, katika mwaka 2020/2021, Serikali itafanya utafiti wa kubainisha vyanzo vya maji na njia zitakazotumika katika mfumo na kuchora ramani ya namna mtandao huo utakavyojengwa. 3.6.4 Mkakati wa Ujenzi wa Mabwawa ya Maji Nchini 178.Mheshimiwa Spika, katika mwaka 2019/2020, Serikali imebainisha maeneo 217 katika Wilaya 42 zilizopo kwenye mikoa 10 yanayopendekezwa kujengwa mabwawa. Mikoa hiyo ni Geita, Kagera, Pwani, Songwe, Rukwa, Arusha, Mara, Tabora, Manyara na Ruvuma. Katika mwaka 2020/2021, maeneo hayo yatafanyiwa upembuzi yakinifu na usanifu kwa ajili ya ujenzi wa mabwawa. Aidha, Serikali itaendelea kufanya utafiti wa maeneo mengine yanayofaa kujengwa mabwawa ili yahifadhiwe. 98 3.6.5 Mchango wa Sekta Binafsi katika Ujenzi wa Miradi na Utoaji wa Huduma za Maji na Usafi wa Mazingira Nchini 179.Mheshimiwa Spika, sekta binafsi nchini imekuwa ikichangia katika kutoa huduma za maji na usafi wa mazingira hususan kwenye maeneo ambayo huduma hizo hazijafika. Kuna Taasisi zisizo za kiserikali na watu binafsi ambao wameendeleza vyanzo vya maji na kusambaza maji kwa majirani. Pia, kuna Taasisi binafsi ambazo zimechimba visima na kuvikabidhi kwa wananchi kwa ajili ya kuviendesha. Vilevile, kuna watu binafsi wenye magari yanayobeba maji na kuyapeleka kwenye maeneo yenye uhaba wa maji. Pia, kwenye maeneo yasiyo na miundombinu ya majitaka, watu binafsi wanamiliki magari (cesspit emptiers) ya kusafirishia majitaka ambapo hutoa huduma hiyo kwa wenye uhitaji. 180.Mheshimiwa Spika, katika mwaka 2019, Serikali kupitia RUWASA imefanya tathmini ya mchango wa sekta binafsi katika mikoa 14. Tathmini hiyo, imebaini kuwa sekta binafsi imechangia kiasi cha Shilingi 90,908,785,121 na kunufaisha wananchi wapatao 736,777 waishio vijijini. Aidha, katika kuhamasisha uendelevu wa miradi na utoaji wa huduma ya maji na usafi wa mazingira vijijini, Serikali inatoa wito kwa sekta binafsi kushiriki kwenye uendeshaji wa miradi ya maji na utoaji wa huduma ya maji na usafi wa mazingira vijijini. Vilevile, Serikali kupitia RUWASA imeandaa mwongozo utakaoweka utaratibu madhubuti wa ushiriki wa sekta binafsi katika utoaji wa huduma ya maji na usafi wa mazingira vijijini. Kiambatisho Na. 7 kinaonesha baadhi 99 ya Taasisi binafsi zinazotoa huduma za maji na usafi wa mazingira nchini. 181.Mheshimiwa Spika, nichukue fursa hii kuipongeza sekta binafsi kwa mchango huo katika kuboresha huduma ya maji na usafi wa mazingira nchini. Katika mwaka 2020/2021, Serikali itazitambua kampuni binafsi na watu binafsi wanaotoa huduma za maji na usafi wa mazingira na itaweka miongozo ya kuwawezesha kutoa huduma hiyo katika mazingira mazuri. 3.6.6 Ushiriki wa Sekta Binafsi katika Kutekeleza Miradi Kwenye Sekta ya Maji (Private Sector Participation – PSP & PPPs) 182.Mheshimiwa Spika, Wizara imeendelea kuhamasisha ushiriki wa sekta binafsi katika utekelezaji wa miradi ya maji na usafi wa mazingira (Private Sector Participation). Ushirikishaji huo unahusu sekta binafsi kutoa ushauri wa kitaalam, na kufadhili, kusanifu, kujenga na kuendesha miradi ya maji na usafi wa mazingira. Kwa sasa ushiriki wa sekta binafsi umekuwa zaidi katika usanifu na ujenzi miradi; na ugavi wa vifaa vya ujenzi wa miundombinu ya maji na usafi wa mazingira. Wizara imekuwa ikipokea maombi mbalimbali ya kusanifu na kujenga miradi kutoka kampuni nyingi binafsi ambapo kampuni zenye sifa zimekuwa zikipewa miradi hiyo na kuitekeleza. Hata hivyo, sekta binafsi haijahamasika katika ufadhili na uendeshaji wa miradi. Pamoja na hali hiyo, Wizara imeendelea kuandaa mazingira ya sekta binafsi kusaidia kutekeleza miradi ya maji kwa kuzihamasisha mamlaka za maji kuandaa miradi ya ubia (Public Private Partnership - PPPs). Hadi 100 sasa, Mamlaka tano (5) za Vwawa-Mlowo, Moshi, Tanga, Mwanza na DAWASA zimewasilisha maandiko ya miradi ambayo baada ya Wizara kuyapitia iliyawasilishwa Wizara ya Fedha na Mipango kwa ajili ya hatua zinazofuata. 183.Mheshimiwa Spika, nichukue fursa hii kuwaalika sekta binafsi kuja kuwekeza kwenye sekta ya maji kwa kuwa mazingira wezeshi yapo. Serikali tayari imeweka misingi kwa ajili kutekeleza miradi ya ubia (PPP Framework) kwa kutunga Sera ya Ubia baina ya Sekta ya Umma na Sekta Binafsi (National PPP Policy, 2009), Sheria ya PPP ya mwaka 2010 na marekebisho yake ya mwaka 2018 pamoja na kanuni na miongozo mbalimbali ya kusimamia miradi ya PPP. Aidha, Serikali imewajengea uwezo watendaji mbalimbali katika ngazi ya Wizara na mamlaka za maji ili wapate uelewa wa masuala ya PPP ikiwa ni pamoja na kundaa miradi. 184.Mheshimiwa Spika, katika mwaka 2020/2021, Wizara itaendelea kukamilisha maandalizi ya miradi ya PPP kwa kuajiri mtaalam mshauri (Transaction Advisor) kwa ajili ya kufanya usanifu kwa miradi iliyowasilishwa na mamlaka za maji. Aidha, Wizara itaendelea kuzijengea uwezo mamlaka za maji na kuzihamasisha kuandaa maandiko ya miradi ya PPP ili kuishirikisha sekta binafsi katika kuboresha huduma ya maji na usafi wa mazingira. 101 3.6.7 Mpango wa Kuboresha Huduma ya Maji katika Jiji la Dodoma kupitia Mradi wa Kutoa Maji Ziwa Victoria 185.Mheshimiwa Spika, Serikali imepanga kuboresha huduma ya maji katika Jiji la Dodoma kupitia mradi wa kutoa maji Ziwa Victoria. Katika kufikia azma hiyo, Wizara iliunda kikosi kazi (Task Force) kwa ajili ya kuandaa andiko la awali la upembuzi yakinifu. Aidha, utekelezaji wa mradi huo utanufaisha maeneo litakapopita bomba kuu ikiwa ni pamoja na Mkoa wa Singida na vijiji vitakavyokuwa umbali wa kilomita 12 pembezoni mwa bomba kuu. 3.6.8 Mpango wa Matumizi ya Maji ya Maziwa Makuu 186.Mheshimiwa Spika, Serikali imepanga kutekeleza miradi ya maji katika maeneo ya pembezoni mwa Maziwa Makuu ya Tanganyika, Nyasa na Victoria kwa lengo la kuwapatia wananchi huduma ya majisafi. Utekelezaji wa miradi hiyo ni kama ifuatavyo:- (a) Mradi wa Kutoa Maji Ziwa Tanganyika 187.Mheshimiwa Spika, mtaalam mshauri amekamilisha usanifu wa kina wa mradi wa kutoa maji Ziwa Tanganyika utakaohudumia wananchi wanaoishi maeneo ya pembezoni mwa ziwa hilo. Mradi huo utatekelezwa katika mikoa ya Kigoma, Rukwa na Katavi na utahusisha vijiji 73 vya Halmashauri za Wilaya za Kigoma, Uvinza, Nkasi, Kalambo, Mpimbwe na Mpanda. 102 (b) Mradi wa Kutoa Maji Ziwa Nyasa 188.Mheshimiwa Spika, mtaalam mshauri anaendelea na usanifu wa kina wa mradi wa kutoa maji Ziwa Nyasa utakaohudumia wananchi wanaoishi maeneo ya pembezoni mwa ziwa hilo. Mradi huo utatekelezwa katika mikoa ya Njombe na Ruvuma na utahusisha vijiji 41 vya Halmashauri za Wilaya za Ludewa na Nyasa. (c) Mradi wa Kutoa Maji Ziwa Victoria 189.Mheshimiwa Spika, mtaalam mshauri amekamilisha usanifu wa kina wa mradi wa kutoa maji Ziwa Victoria utakaohudumia wananchi waishio maeneo ya pembezoni mwa ziwa hilo. Mradi utatekelezwa katika mikoa ya Mwanza, Kagera, Geita, Mara na Simiyu na utahusisha vijiji 301 vya mikoa hiyo. 3.6.9 Miradi Mingine ya Kimkakati ya Maji Vijijini Inayotarajiwa Kutekelezwa kwa mwaka 2020/21 (a) Mradi wa Maji na Usafi wa Mazingira Mkoani Kigoma 190.Mheshimiwa Spika, Serikali kwa kushirikiana na Taasisi ya Maendeleo ya Serikali ya Ubelgiji - Enabel, inatekeleza mradi wa majisafi na usafi wa mazingira Kigoma (Water and Sanitation Kigoma Regional Project - WASKIRP) kwa gharama ya Euro milioni 8.8 ambapo kati ya fedha hizo, Serikali ya Ubelgiji itatoa Euro milioni 8 na Serikali itatoa Euro 800,000. Lengo la 103 mradi huo ni kutoa huduma endelevu ya majisafi na salama kwa wananchi wapatao 128,919. Mradi huo ulipangwa kutekelezwa katika vijiji 26 vilivyochaguliwa katika wilaya sita za mkoa huo katika kipindi cha miaka mitano kuanzia Novemba 2017 hadi Julai, 2022. Hata hivyo, vijiji vya mradi vilipunguzwa na kubaki vijiji 15 kutokana na gharama halisi ya utekelezaji wa miradi iliyopendekezwa. 191.Mheshimiwa Spika, pamoja na changamoto zilizosababisha kuchelewa kwa utekelezaji wa mradi, kwa sasa utekelezaji umeanza ambapo Enabel kwa kushirikiana na RUWASA inatekeleza miradi katika Wilaya ya Kigoma Vijijini ambapo usanifu wa mradi wa Mkongoro Na.1 umekamilika na zabuni ya ujenzi wa mradi huo imetangazwa. Ujenzi unatarajiwa kuanza mwezi April, 2020 na kukamilika mwezi Desemba, 2020. Kukamilika kwa mradi huo kutawanufaisha wananchi wapatao 44,137. Vilevile, katika Wilaya ya Buhigwe, mtaalam mshauri anaendelea na kazi ya usanifu wa mradi wa maji katika Kijiji cha Mwayaya na ujenzi kuanza mwezi Mei, 2020 na kukamilika mwezi Januari 2021. Mradi huo utawanufaisha wananchi wapatao 13,419. 192.Mheshimiwa Spika, katika Wilaya ya Uvinza, visima viwili (2) vimechimbwa katika Kijiji cha Kazuramimba. Usanifu wa miundombinu ya kusambaza maji unatarajiwa kukamilika mwezi Machi, 2020 na ujenzi kuanza mwezi Juni, 2020. Mradi huo unatarajiwa kukamilika mwezi Januari, 2021 na kuwanufaisha wananchi wapatao 30,812. Katika Wilaya ya Kibondo, mtaalam mshauri anaendelea na kazi ya usanifu wa 104 mradi wa kutoa maji Mto Mkugwa kwenda Kijiji cha Kifura unaotarajiwa kukamilika mwezi Januari, 2021. Mradi huo utawanufaisha wananchi wapatao 12,095. 193.Mheshimiwa Spika, uchimbaji wa visima virefu unaendelea katika vijiji vya Kiyobera na Kabingo kwa ajili ya kupeleka maji katika vijiji vinne vya Kabingo, Kiyobera, Kiziguzigu na Ruyenzi Wilaya ya Kakonko. Ujenzi wa miundombinu unatarajiwa kuanza mwezi Julai, 2020 na ukikamilika utawanufaisha wananchi wapatao 15,595 wa vijiji hivyo. Aidha, Serikali itakarabati mradi wa maji uliokuwa unahudumia vijiji vya Kabingo, Kiyobera, Kiziguzigu na Ruyenzi ili kupunguza kero ya maji kwenye vijiji hivyo wakati wakisubiri kukamilika kwa mradi utakaotumia visima virefu. RUWASA katika Wilaya ya Kasulu itagharamia uchimbaji wa kisima kirefu na ujenzi wa miundombinu ya kusambaza maji katika Kijiji cha Kidyama utakaowanufaisha wakazi wapatao 12,861. (b) Mradi wa Maji Isimani 194.Mheshimiwa Spika, Serikali inatekeleza mradi wa maji Isimani uliopo katika Halmashauri za Wilaya ya Iringa na Kilolo kwa gharama ya Shilingi bilioni 10.8. Mradi huo unahusisha ujenzi na ukarabati wa matanki, ulazaji wa bomba kuu na mabomba ya usambazaji maji, ujenzi wa vituo vya kuchotea maji, ujenzi wa mabirika ya kunyweshea mifugo, ufungaji wa mfumo wa nishati ya jua kwenye vijiji ambavyo umeme wa TANESCO haujafika, uchimbaji wa visima saba (7) na ufungaji wa pampu katika visima hivyo. Mradi huo unatekelezwa na wataalam wa ndani kutoka Mamlaka za Maji za 105 Makambako, Iringa na RUWASA kwa kutumia mfumo wa Force Account. Hadi mwezi Machi 2020, utekelezaji wa mradi huo umeanza na unatarajiwa kukamilika mwezi Juni 2021 na kuwanufaisha wananchi wapatao 46,980 wa vijiji 29 vilivyopo Wilaya ya Kilolo (vijiji vitano) na Iringa Vijijini (vijiji 24). (c) Mradi wa Maji Lukululu 195.Mheshimiwa Spika, Serikali kwa kushirikiana na Serikali ya Hispania imekamilisha usanifu wa mradi wa maji Lukululu Mkoani Songwe. Mradi huo utahusisha vijiji vya Lukululu, Mbewe, Mlangali, Shomola, Shaji na Ndolezi katika Kata ya Mlangali na vijiji vya Igunda, Mahenje, Mbulu, Myovizi, Ichesa na Ivugula vilivyopo katika Halmashauri ya Mbozi. Gharama za kutekeleza mradi huo zinakadiriwa kufikia Shilingi bilioni 5 na utekelezaji wa mradi utaanza katika mwaka 2020/2021 na utakapokamilika utawanufaisha wananchi wapatao 35,277 wa vijiji hivyo. 3.6.10 Miradi ya Maji Mijini Inayotarajiwa Kutekelezwa Katika Maeneo Mbalimbali (a) Mradi wa Maji Katika Miji ya Nyashimo, Bariadi, Lagangabilili, Maswa na Mwanhuzi 196.Mheshimiwa Spika, mradi wa kutoa maji Ziwa Victoria kwenda Mkoa wa Simiyu unalenga kuwapatia huduma ya maji wananchi wa miji ya Busega, Bariadi, Lagangabilili, Maswa, Mwanhuzi pamoja na vijiji vipatavyo 256 vilivyopo kilomita 12 pembezoni ya litakapopita bomba kuu. Mradi utatekelezwa kwa 106 ushirikiano kati ya Serikali na Benki ya Maendeleo ya Ujerumani (KfW) pamoja na Green Climate Fund (GCF) na utakuwa na awamu mbili. Awamu ya kwanza itagharimu Euro milioni 127.7 na kati ya hizo, Euro milioni 25 zitatolewa na KfW na Euro milioni 102.7 zitatolewa na Green Climate Fund (GCF). Awamu hiyo ya kwanza itahusisha miji ya Nyashimo, Bariadi, Lagangabilili pamoja na vijiji 256. Hadi mwezi Machi 2020, mtaalamu mshauri amekamilisha usanifu wa awali na taratibu za manunuzi kwa ajil ya kuwapata wataalam washauri wa kupitia usanifu na kusimamia mradi zinaendelea. Aidha, Wizara inaendelea na tathmini ya kulipa fidia kwenye maeneo ambayo miundombinu ya maji itapita. 197.Mheshimiwa Spika, Serikali inaendelea fedha kwa ajili ya utekelezaji wa awamu utakaohusisha miji ya Mwanhuzi na Maswa. kutafuta ya pili (b) Mradi wa Maji katika Mji wa Morogoro 198.Mheshimiwa Spika, Serikali kwa kushirikana na Shirika la Maendeleo la Ufaransa (AFD) itatekeleza mradi wa kuboresha huduma ya majisafi na usafi wa mazingira kwa gharama ya Euro milioni 70. Mradi huo utahusisha kuongeza urefu wa tuta la bwawa la Mindu kwa mita 2.5 ambapo ujazo wa maji katika bwawa hilo utaongezeka kutoka lita bilioni 12 za sasa hadi lita bilioni 20. Bwawa hilo ndiyo chanzo kikuu cha maji kwa Mji wa Morogoro. Vilevile, kupitia mradi huo, Serikali itajenga miundombinu ya majitaka katika maeneo ya Kipera/Tungi. Serikali inaendelea na majadiliano na AFD 107 ya kukamilisha taratibu za kupata fedha za kutekeleza mradi huo. 3.6.11 Mpango wa Usimamizi na Uendelezaji wa Rasilimali za Maji 2020/2021 199. Mheshimiwa Spika, katika mwaka 2020/2021, Wizara kupitia Bodi za Maji za Mabonde nchini itaendelea kuimarisha usimamizi na uendelezaji wa rasilimali za maji ambapo Wizara imetenga jumla ya Shilingi bilioni 39 kwa ajili ya kuiwezesha Wizara pamoja na Bodi tisa za Maji za Mabonde ambapo fedha za ndani ni Shilingi bilioni 11 na fedha za nje ni Shilingi bilioni 28. 3.6.12 Mpango wa Utekelezaji wa Huduma za Ubora wa Maji 2020/2021 (a) Ufuatiliaji wa Ubora wa Maji kwa Matumizi ya Mbalimbali na Ubora wa Majitaka 200.Mheshimiwa Spika, katika mwaka 2020/2021, Wizara itaendelea kufuatilia ubora wa maji katika vyanzo na mifumo ya usambazaji maji kwa kukusanya na kufanyia uchunguzi jumla ya sampuli 10,000 za maji. Vilevile, katika kudhitibi uchafuzi wa vyanzo vya maji na mazingira Wizara imepanga kufuatilia ubora wa majitaka kwa kukusanya na kufanya uchunguzi wa sampuli 1,000 za majitaka kutoka katika Mamlaka za majisafi na usafi wa mazingira, viwanda na Taasisi mbalimbali. Vilevile, katika kuimarisha ufuatiliaji wa ubora wa maji, Wizara imepanga kuendelea kutoa mafunzo kuanzia ngazi ya kijiji kuhusu utekelezaji wa Mwongozo wa Kitaifa wa 108 Ufuatiliaji wa Ubora wa Maji, Mwongozo wa Uandaaji wa Mipango ya Usalama wa Maji pamoja na kukamilisha na kusambaza nakala za Mwongozo wa Kusafisha na Kutibu Maji kwenye Mamlaka za Majisafi na Usafi wa Mazingira, Wakala wa Usambazaji Maji na Usafi wa Mazingira Vijijini pamoja na Vyombo vya Utoaji Huduma ya Maji Ngazi ya Jamii. (b) Ubora wa Madawa ya Kusafisha na Kutibu Maji 201.Mheshimiwa Spika, katika mwaka 2020/2021, Wizara imepanga kuendelea kufuatilia na kuhakiki ubora wa madawa ya kutibu maji katika mamlaka za majisafi na usafi wa mazingira pamoja na Taasisi zinazohusika na usambazaji wa madawa hayo. (c) Mkakati wa Uondoaji wa Madini ya Fluoride katika Maji 202.Mheshimiwa Spika, katika mwaka 2020/2021, Wizara itaendelea kutekeleza mkakati wa kuondoa madini ya fluoride katika maji ya majumbani kwa kutoa elimu kwa jamii kuhusu madhara yatokanayo na uwepo wa kiwango kikubwa cha madini ya fluoride katika maji; kuhimiza matumizi ya teknolojia rahisi ya kutumia chengachenga za mifupa ya ngombe kwa ajili ya kupunguza madini hayo katika maji ya kunywa na kupikia; kuongeza uzalishaji wa chengachenga za mifupa ya ng’ombe; kutengeneza mitambo midogo 1,000 na kufuatilia ufanisi wa mitambo inayotumika. Vilevile, Wizara itaendelea kutafiti vyanzo vya maji vilivyoathiriwa na madini ya fluoride katika mikoa ya 109 Simiyu, Geita na Mara; na kuandaa kanzidata ya vyanzo vya maji vyenye madini hayo. (d) Maabara za Maji Kupata Ithibati (Accreditation) 203.Mheshimiwa Spika, katika mwaka 2020/2021, Wizara itakamilisha lengo la kuongeza idadi ya maabara za maji zenye ithibati (accreditation) kufikia saba (7) kutoka maabara moja ya sasa ambayo ni Mwanza. Vilevile, Wizara itaendelea kuhakikisha uendelevu wa ithibati za maabara hizo kwa kuzijengea uwezo na kuzipatia madawa na vifaa vya kisasa vya kufanyia uchunguzi wa ubora wa maji. Aidha, kwa lengo la kutimiza mahitaji ya Mwongozo mpya wa Kimataifa wa Uendeshaji wa Maabara za Uchunguzi (ISO 17025:2017), Wizara itakamilisha uwekaji wa mfumo wa kieletroniki (Laboratory Information Management System) katika maabara zote 16 za ubora wa maji pamoja na kituo cha utafiti wa madini ya fluoride cha Ngurdoto. 3.6.13 Mpango wa Utekelezaji wa Miradi ya Maji Vijijini 2020/20/21 204.Mheshimiwa Spika, katika mwaka 2020/2021, Wizara itaendelea kukamilisha miradi ya maji vijijini inayoendelea kutekelezwa na miradi mipya katika maeneo mbalimbali nchini. Jumla ya Shilingi bilioni 235.96 zimepangwa kwa ajili ya kutekeleza miradi hiyo ambapo fedha za ndani ni Shilingi bilioni 124.16 na fedha za nje ni Shilingi bilioni 111.8. Mchanganuo wa fedha za maendeleo zilizotengwa katika mwaka 110 2020/2021 kwa ajili ya kutekeleza miradi ya maji vijijini inayoendelea umeoneshwa kwenye Kiambatisho Na. 8. Aidha, miradi mipya iliyopangwa kutekelezwa katika Halmashauri mbalimbali nchini kwa mwaka 2020/2021 inapatikana kwenye tovuti ya Wizara: 3.6.14 Mpango wa Utekelezaji wa Miradi ya Maji Mijini 2020/2021 205.Mheshimiwa Spika, katika mwaka 2020/2021, Wizara itaendelea kukamilisha miradi ya maji mijini inayoendelea kutekelezwa katika maeneo mbalimbali nchini. Jumla ya Shilingi bilioni 558.63 zimepangwa kwa ajili ya kutekeleza miradi hiyo ambapo fedha za ndani ni Shilingi bilioni 280.93 na fedha za nje ni Shilingi bilioni 277.7. Mchanganuo wa fedha za maendeleo zilizotengwa kwa ajili ya kutekeleza miradi ya maji mijini katika mwaka 2020/2021 umeoneshwa kwenye Kiambatisho Na. 9. 4. SHUKRANI 206.Mheshimiwa Spika, ninapenda kutumia nafasi hii kuwashukuru wadau wote waliochangia kwa njia moja ama nyingine kufanikisha majukumu ya sekta ya maji katika kipindi cha mwaka 2019/2020. Shukrani za pekee ziwaendee nchi marafiki, washirika wa maendeleo, mashirika ya misaada ya kimataifa, taasisi za kiserikali, mashirika ya kidini pamoja na wadau wengine. Ninapenda kuwashukuru wananchi wote walioshiriki kikamilifu katika kutekeleza miradi ya maji. Kwa namna ya kipekee, ninapenda kuzishukuru nchi rafiki ambazo 111 zimechangia katika maendeleo ya sekta ya maji nchini. Nchi hizo ni Uingereza, Ujerumani, Korea Kusini, China, Marekani, India, Japan, Uholanzi, Hispania, Ubelgiji, Ufaransa, Kuwait, Misri, na Saudi Arabia. Ninakiri kwamba, maendeleo hayo yanatokana na jitihada za pamoja, ushirikiano na misaada ya kifedha na kitaalam kutoka kwa washirika hao. 207.Mheshimiwa Spika, vilevile, ninapenda kuyashukuru mashirika ya maendeleo na Taasisi za kimataifa za fedha kwa misaada ya kitaalam na fedha katika kuiwezesha Wizara kutekeleza majukumu yake. Mashirika na Taasisi hizo ni pamoja na Benki ya Dunia (World Bank-WB), Benki ya Maendeleo ya Africa (AfDB), Benki ya Maendeleo ya Ufaransa (AFD), Benki ya Maendeleo ya Ujerumani (KfW), Benki ya Uwekezaji ya Umoja wa Ulaya (EIB), Benki ya Kiarabu ya Maendeleo ya Afrika (BADEA), Mfuko wa Maendeleo wa Nchi Zinazozalisha Mafuta (OPEC Fund for International Development-OFID), Mfuko wa Maendeleo wa Kuwait (Kuwait Fund), Mfuko wa Maendeleo wa Saudia (SFD), Idara ya Maendeleo ya Kimataifa ya Uingereza (DFID), Shirika la Ushirikiano wa Kimataifa la Japan (JICA), Shirika la Maendeleo la Ujerumani (GIZ), Global Environment Facility (GEF), Green Climate Fund, Shirika la Afya Duniani (WHO), Shirika la Umoja wa Mataifa la Kuhudumia Watoto (UNICEF), Shirika la Maendeleo la Ubelgiji (BTC), Programu ya Maendeleo ya Umoja wa Mataifa (UNDP) na Shirika la Misaada la Marekani (USAID). 208.Mheshimiwa Spika, Mashirika na Taasisi za Kidini yameendelea kuongeza hamasa katika kuyafikia 112 malengo tuliyojiwekea. Hivyo, ninapenda kuyashukuru mashirika na Taasisi hizo ambazo ni Catholic Agency for Overseas Aid and Development (CARITAS), Adventist Development Relief Agency (ADRA), Norwegian Church Aid, Livingwater International, World Islamic League, Shirika la Ahmadiya Muslim Jamaat Tanzania, Islamic Foundation, Baraza Kuu la Waislam Tanzania (BAKWATA), Kanisa la Kiinjili la Kilutheri Tanzania (KKKT), Kanisa Katoliki Tanzania na Kanisa la Kianglikana Tanzania. 209.Mheshimiwa Spika, vilevile, nazishukuru Taasisi zisizo za Kiserikali zinazoshiriki katika kuendeleza sekta ya maji. Taasisi hizo ni pamoja na Association of Tanzanian Water Suppliers (ATAWAS), WaterAid, Tanzania Water and Sanitation Network (TAWASANET), Wahamasishaji wa Maji, Maendeleo na Afya (WAMMA), World Vision; World Wide Fund for Nature (WWF), Water Resources Integration Development Initiatives (WARIDI), Netherlands Volunteers Services (SNV), Plan International, Concern Worldwide, Bill and Melinda Gates Foundation, Water Mission (T), Shirika la Kimataifa la Kuhifadhi Uasili na Mali Asili (IUCN), African Medical Research Foundation (AMREF) na Clinton HIV Aids Initiative. 210.Mheshimiwa Spika, kwa namna ya pekee, ninaomba nitumie fursa hii kuwashukuru kwa dhati Mhe. Jumaa Hamidu Aweso (Mb), Naibu Waziri wa Maji; Prof. Kitila Alexander Mkumbo, Katibu Mkuu; Mhandisi Anthony Damian Sanga, Naibu Katibu Mkuu; Wakurugenzi, Wakuu wa Vitengo, Wataalam na Watumishi wote wa Wizara ya Maji; pamoja na Maafisa 113 Watendaji Wakuu na Watumishi wa Taasisi zilizo chini ya Wizara kwa ushirikiano mkubwa wanaonipatia pamoja na kujituma kwao katika kuhakikisha majukumu ya Wizara ya Maji yanatimizwa. Vilevile, naishukuru familia yangu kwa upendo, ushirikiano na msaada wao katika kipindi chote na kuniwezesha kutekeleza majukumu yangu kwa ufanisi. 5. MAOMBI YA FEDHA KWA MWAKA 2020/2021 211.Mheshimiwa Spika, baada ya maelezo hayo, ninaomba sasa kutoa hoja kwamba Bunge lako Tukufu liidhinishe jumla ya Shilingi 733,284,075,000 kwa ajili ya matumizi ya Wizara ya Maji kwa mwaka 2020/2021. Kati ya fedha hizo, Matumizi ya Kawaida ni Shilingi 28,275,145,000 ambapo Shilingi 11,171,714,000 sawa na asilimia 40 ni kwa ajili ya kugharamia Matumizi Mengineyo (OC) na Shilingi 17,103,431,000 sawa na asilimia 60 ni kwa ajili ya kulipa mishahara (PE) ya watumishi wa Wizara na Chuo cha Maji. Jumla ya bajeti ya maendeleo ni Shilingi 705,008,930,000 ambapo kati ya fedha hizo, Shilingi 349,449,000,000 sawa na asilimia 49.6 ni fedha za ndani na Shilingi 355,559,930,000 sawa na asilimia 50.4 ni fedha za nje. 212.Mheshimiwa Spika, ninaomba tena nitoe shukrani zangu kwako na kwa Waheshimiwa Wabunge kwa kunisikiliza. Hotuba hii pia inapatikana katika tovuti ya Wizara 213.Mheshimiwa Spika, ninaomba kutoa hoja. 114