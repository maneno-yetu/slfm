BAJETI YA WIZARA YA MAJI MWAKA 2021/2022 HOTUBA YA WAZIRI WA MAJI MHE. JUMAA HAMIDU AWESO(MB), AKIWASILISHA BUNGENI MAKADIRIO YA MAPATO NA MATUMIZI YA FEDHA YA WIZARA YA MAJI KWA MWAKA WA FEDHA2021/2022 UTANGULIZI 1. Mheshimiwa Spika, baada ya Bunge lako Tukufu kupokea taarifa iliyowasilishwa hapa Bungeni na Mwenyekitiwa Kamati ya Kudumu ya Bunge ya Kilimo, Mifugo na Maji, Mheshimiwa Daktari Christine Ishengoma (Mb),ambayo ilichambua bajeti ya Wizara ya Maji, ninaomba sasa kutoa hoja kwamba Bunge lako likubali kupokea, kujadili na kupitisha Mpango na Makadirio ya Mapato na Matumizi ya Fedha ya Wizara ya Maji kwa mwaka 2021/22. 2. Mheshimiwa Spika, naomba kuliarifu Bunge lako Tukufu kuwa maoni, ushauri na mapendekezo yaliyotolewa na Kamati ya Kudumu ya Bunge ya Kilimo, Mifugona Maji wakati wa kuchambua Taarifa ya Utekelezaji wa Bajeti ya mwaka 2020/21 na Mpango na Makadirio ya Mapato na Matumizi ya Wizara kwa mwaka 2021/22 yamezingatiwa wakati wa maandalizi ya bajeti ya Wizara yangu. Natumia fursa hii kumshukuru Mwenyekiti na Wajumbe wote wa Kamati kwa kazi kubwa waliyoifanya. 1 3. Mheshimiwa Spika, kwa namna ya pekee ninaomba kwanza kutoa pole kwa Rais wa Jamhuri ya Muungano wa Tanzania Mheshimiwa Samia Suluhu Hassan, Mama Janeth Magufuli na Familia ya Hayati Daktari John Pombe Joseph Magufuli, wewe Mheshimiwa Spika, Bunge lako Tukufu, na wananchi wote kwa ujumla kwa kifo cha aliyekuwa Rais wa Awamu ya Tano wa Jamhuri ya Muungano wa Tanzania Hayati Daktari John Pombe Joseph Magufuli kilichotokea tarehe 17 Machi, 2021 Jijini Dar es Salaam. Tunamuomba Mwenyezi Mungu ailaze roho ya Marehemu mahali pema peponi. Amina. 4. Mheshimiwa Spika,vilevile, naomba kutoa pole kwa Rais wa Zanzibar na Mwenyekiti wa Baraza la Mapinduzi kwa kifo cha aliyekuwa Makamu wa Kwanza wa Rais wa Zanzibar, Mheshimiwa Maalim Seif Sharif Hamad. Natoa pia pole kwa Familia ya marehemu, ndugu pamoja na watanzania wote kwa msiba wa kuondokewa na aliyekuwa Katibu Mkuu Kiongozi, Mheshimiwa Balozi Mhandisi John WilliamHerbert Kijazi. Aidha, ninatoa pole kwako wewe Mheshimiwa Spika, Bunge lako Tukufu, Familia za marehemu, Ndugu na Watanzania wote kwa misiba ya kuondokewa na aliyekuwa Mbunge wa Viti Maalum Mkoa wa Manyara, Mheshimiwa Martha Umbula na aliyekuwa Mbunge wa Muhambwe, Mheshimiwa Atashasta Nditiye. Naomba Mwenyezi Mungu awape nguvu na moyo wa uvumilivu wafiwa 2 na azilaze roho za marehemu wote mahali pema peponi. Amina. 5. Mheshimiwa Spika, napenda kutumia fursa hii kutoa pongezi zangu za dhati kwa Chama cha Mapinduzi (CCM) kwa ushindi mkubwa kilioupata katika uchaguzi mkuu wa Rais, Wabunge na Madiwani uliofanyika mwezi Oktoba 2020. Aidha, ninampongeza kwa dhati Mheshimiwa Samia Suluhu Hassan kwa kuapishwa kwake kuwaRais wa Sita wa Jamhuri ya Muungano wa Tanzania.Vilevile, ninampongezaMheshimiwaDaktari Philip Isdor Mpango kwa kuteuliwa na Rais na kuthibitishwa na Bunge kwa kishindo kuwa Makamu wa Rais wa Jamhuri ya Muungano wa Tanzania. Niwaondoehofu watanzania kwamba hatujaachwa yatima kwa kuondokewa na BABAbali tuna MAMA akisaidiana na Makamu wa Rais ambaoniwalezi madhubuti, wapenda haki, wapenda maendeleo na wapenda wananchi wao na hasa kinamama wanaoguswa moja kwa moja na Wizara yangu. Nina imani kubwa kwamba chini ya uongozi wao sekta ya maji ambayo ni muhimu kwa maendeleo ya Taifa itasimamiwa kikamilifu na kufikia malengo yaliyokusudiwa. 6. Mheshimiwa Spika, napenda pia kutumia fursa hii kumpongeza Mheshimiwa Kassim Majaliwa Majaliwa, Mbunge wa Jimbo la Ruangwa, kwa kuteuliwa tena kuwa Waziri Mkuu wa Jamhuri ya Muungano wa Tanzania. Kuteuliwa kwake kuwa 3 Waziri Mkuu kwa Muhula wa Pili ni ishara kwamba utumishi wake ni wa kutukuka. 7. Mheshimiwa Spika,ninaomba nikupongeze sana wewe binafsi kwa kuchaguliwa tena na Waheshimiwa Wabunge kuwa Spika wa Bunge la Jamhuri ya Muungano wa Tanzania na Mheshimiwa Daktari Tulia Ackson (Mb) kwa kuchaguliwa na Waheshimiwa Wabunge kuwa Naibu Spika.Nawapongeza pia, Waheshimiwa Wenyeviti wa Kamati zote za Kudumu za Bunge pamoja na Waheshimiwa Wabunge wote kwa kuchaguliwa kwenu kuwa Wabunge wa Bunge la 12 la Jamhuri ya Muungano wa Tanzania. 8. Mheshimiwa Spika,vilevile, natoa shukrani zangu za dhati kwa Rais wa Jamhuri ya Muungano wa Tanzaniakwa kuniamini na kunipa ridhaa ya kuwa Waziri wa Maji, Wizara inayomgusa kila mwananchi. Sina njia ya kurudisha imani hiyo kubwa isipokuwa kuwatumikia wananchi wa Tanzania kwa uadilifu, haki na bila upendeleo. Ninaahidi kufanya hivyo kwa uwezo wangu wote kadri Mwenyezi Mungu atakavyonijalia.Aidha, nitumie fursa hii kumshukuru Rais wa Jamhuri ya Muungano wa Tanzania Mheshimiwa Samia Suluhu Hassan kwa Hotuba yake hapa Bungeni tarehe 22 Aprili 2021 ambayo pamoja na mambo mengine imebainisha muelekeo wa utekelezaji wa majukumu ya Serikali ya Awamu ya Sita katika Sekta ya maji kwa kipindi cha mwaka 4 2021-2025. Maelekezo yake nimeyapokea na mimi pamoja na viongozi wenzangu ndani ya Wizara tutahakikisha kuwa malengo ya Ilani ya Chama cha Mapinduzi yanafikiwa. 9. Mheshimiwa Spika,nitumie fursa hii, kuwapongeza Mheshimiwa Mhandisi Maryprisca WinfriedMahundi (Mb) kwa kuteuliwa kwake kuwa Naibu Waziri wa Maji, Mhandisi Anthony Damian Sanga kuwa Katibu Mkuu na MhandisiNadhifa SadikiKemikimba kuwa Naibu Katibu Mkuu wa Wizara yangu. Kuteuliwa kwao kushika nyadhifa hizo ni dhahiri kuwa wameonekana kuwa na uwezo wa kutekeleza majukumu yao katika Sekta ya Maji. 10. Mheshimiwa Spika, napenda pia kuchukua nafasi hii kumshukuru Mheshimiwa Kassim Majaliwa Majaliwa(Mb), Waziri Mkuu wa Jamhuri ya Muungano wa Tanzania, kwa hotuba yake aliyoiwasilisha hapa bungeni ambayo inatoa dira ya utekelezaji wa kazi za Serikali na kulikuwa na hoja za Wizara yangu. Hotuba hiyo, imeonesha mwelekeo wa uendeshaji wa shughuli za Serikali kwa kipindi cha mwaka wa fedha 2021/22 pamoja na utekelezaji wa Ilani ya Chama cha Mapinduzi 2020 - 2025. Nawapongeza pia, Waheshimiwa Mawaziri wenzangu wote walionitangulia kuwasilisha hoja zao na wabunge waliochangia hoja hizo. 5 11. Mheshimiwa Spika, baada ya utangulizi huo, napenda sasa kutoa maelezo ya hotuba ya bajeti ya Wizara yangu ambayo imejikita katika maeneo yafuatayo:-Hali ya Sekta ya Maji Nchini; Utekelezaji wa Bajeti ya mwaka wa fedha 2020/21; Mafanikio yaliyopatikana; Changamoto na Hatua zilizochukuliwa kukabiliana na changamoto hizo; Mpango kwa mwaka 2021/22; Shukrani na Maombi ya fedha kwa mwaka 2021/22. 1. HALI YA SEKTA YA MAJI NCHINI 12. Mheshimiwa Spika, napenda kutoa maelezo kuhusu hali ya Sekta ya Maji nchini kwa kuzingatia hali ya rasilimali za maji; huduma za ubora wa maji; na upatikanaji wa huduma za maji na usafi wa mazingira vijijini na mijini. 1.1. Hali ya Rasilimali za Maji 13. MheshimiwaSpika, tafiti zilizofanywa na Wizara mwaka 2019 zimeonesha kuwa rasilimali za maji zinazoweza kupatikana kwa mwaka kwa matumizi mbalimbali nchini ni wastani wa mita za ujazo bilioni 126. Kati ya hizo, mita za ujazo bilioni 105 ni maji juu ya ardhi na mita za ujazo bilioni 21 ni maji chini ya ardhi. Kwa kuzingatia makadirio ya idadi ya watu milioni 55.9 katika mwaka 2019, kiasi cha maji kilichopo kwa kila mtu kwa mwaka ni wastani wa mita za ujazo 2,250. Kiasi hicho ni zaidi ya wastani wa mita za ujazo 1,700 ambacho ni kiwango cha chini cha 6 mahitaji ya maji kwa mtu kwa mwaka kinachokubalika kimataifa. 14. Mheshimiwa Spika, hadi kufikia mwezi Oktoba 2020, mahitaji ya maji kwa matumizi mbalimbali nchini yalikadiriwa kuwa ni takribani mita za ujazo bilioni 60 kwa mwaka. Mahitaji hayo ya maji yanatarajiwa kuongezeka hadi kufikia wastani wa mita za ujazo bilioni 90 kwa mwaka ifikapo mwaka 2035. Hali hiyo inaonesha kuwa ni lazima juhudi za makusudi zichukuliwe katika kuimarisha uhifadhi wa rasilimali za maji, kuendelea kuhamasisha matumizi yenye ufanisi, teknolojia zinazotumia maji kidogopamoja na kuvuna maji ya mvua ili kuongeza upatikanaji wa maji katika kipindi cha kiangazi kwa ajili ya shughuli za kiuchumi na kijamii. 15. MheshimiwaSpika, vilevile, wastani wa kiwango cha mvua nchini kwa mwaka wa kihaidrolojia (Novemba 2019 – Oktoba 2020) kilikuwa milimita 1,470 ambacho ni juu ya wastani wa muda mrefu wa milimita 921 kwa mwaka. Hali hiyo imesababisha kiasi cha maji katika mito, mabwawa na maziwa kuendelea kuimarika katika maeneo mbalimbali nchini. 1.2. Hali ya Huduma za Ubora wa Maji 16. Mheshimiwa Spika, usimamizi wa ubora wa maji ni mojawapo ya mambo muhimu katika kutimiza malengo ya kitaifa na kimataifa katika kulinda vyanzo vya maji na viumbe hai waishio ndani ya maji pamoja 7 na ulinzi wa afya ya binadamu.Katika kutimiza hilo Wizara kupitia maabara zake 16 za ubora wa maji nchini pamoja na Kituo cha Utafiti wa Kuondoa Madini ya Fluoride-Ngurdoto imeendelea kuhakiki ubora na usalama wa maji katika vyanzo vya maji na mitandao ya kusambaza maji mijini na vijijini kwa lengo la kutoa maamuzi juu ya matumizi kwa kuzingatia viwango vya ubora wa maji kwa matumizi yaliyokusudiwa. 17. Mheshimiwa Spika, hali ya ubora wa maji katika vyanzo vya maji kwa maeneo mengi nchini inaonesha kuimarika. Hiki ni kiashiria kwamba afya ya ikolojia katika vyanzo hivi inaendelea kuimarika na maji yake yanaweza kutumika baada ya kuchakatwa kulingana na matumizi yaliyokusudiwa. Aidha, Wizara imeweza kuainisha viashiria vya ubora wa maji juu na chini ya ardhi ambavyo ni changamoto chache katika baadhi ya maeneo nchini. Kwa upande wa maji juu ya ardhi changamoto kubwa ni uwepo wa kiwango kikubwa cha Nitrogen, Phosphorous, tope (turbidity) pamoja na vimelea vya vijidudu vinavyosababishwa na shughuli za kibinadamu kwenye vyanzo vya maji. Kwa upande wa maji chini ya ardhi changamoto ni uwepo wa kiwango kikubwa cha chumvichumvi, tindikali (acidity), Nitrate, madini ya Fluoride, Chuma, Manganese na Chloride. 18. Mheshimiwa Spika, mifumo yetu ya usambazaji wa maji kwa ajili ya matumizi ya majumbani imeendelea kusambaza maji yanayokidhi viwango vya 8 ubora wa maji vya kitaifa licha ya kuwepo kwa changamoto kwenye baadhi ya maeneo. Changamoto hizo ni pamoja na uwepo wa madini ya fluoride kwenye ukanda unaopitiwa na Bonde la Ufa katika mikoa ya Arusha, Kilimanjaro, Manyara, Singida na Shinyanga; na madini ya chumvichumvi kwenye maeneo ya Pwani na Ukanda wa Kati katika mikoa ya Dodoma na Singida. Katika kukabiliana na changamoto za ubora wa maji yanayosambazwa, Wizara imeendela kuwekeza katika uimarishaji wa miundombinu ya kusafisha na kutibu maji ikiwa ni pamoja na kuweka mitambo inayotumia teknolojia za kisasa zenye uwezo wa kupunguza madini na chumvichumvi kufikia viwango vinavyokubalika kwa matumizi ya binadamu. 1.3. Hali ya Upatikanaji wa Huduma ya MajiVijijini 19. Mheshimiwa Spika, Serikali imeendelea kuboresha huduma ya upatikanaji wa majisafi na salama kwa wananchi waishio vijijini. Lengo ni kuhakikisha kuwa huduma ya upatikanaji wa majisafi na salama kwa wananchi inafikia zaidi ya asilimia85 ifikapo mwaka 2025. Hadi kufikia Machi, 2021 hali ya upatikanaji wa huduma ya maji vijijini imefikia wastani wa asilimia 72.3 kutoka wastani wa asilimia 70.1mweziMachi,2020. Kiwango hicho kinatokana na kukamilika kwa ujenzi wa miradi mipya, ukarabati na upanuzi wa miradi 355. 9 1.4. Hali ya Upatikanaji wa Huduma ya Majisafi na Usafi wa Mazingira Mijini 20. Mheshimiwa Spika, utekelezaji wa miradi ya maji mijini hufanyika kupitia Programu ndogo ya Huduma za Maji na Usafi wa Mazingira Mijini. Kutokana na utekelezaji wa miradi ya maji, hali ya upatikanaji wa huduma ya majisafi imeendelea kuimarika na wakazi wengi zaidi wameendelea kupata huduma za maji. Hali ya upatikanaji wa huduma ya majisafikatika maeneo ya mijiniimeongezeka kutokaasilimia 84 mwezi Machi, 2020 hadi asilimia 86 mwezi Machi, 2021. 21. Mheshimiwa Spika, hali ya huduma ya uondoshaji majitaka imefikia asilimia13 mwezi Machi 2021. Mtandao wa majitaka umeongezeka kutoka kilomita 844 za mwaka 2019/20 hadi kilomita954.8 mwezi Machi 2021 na maunganisho kutoka 49,864 hadi 53,008. Hadi sasa, miundombinu ya uondoshaji wa majitaka imejengwa katika miji 11 ya Arusha, Dar es Salaam, Dodoma, Mbeya, Morogoro, Mwanza, Tabora, Moshi, Tanga, Songea na Iringa. Vilevile, Serikali inaendelea kuboresha huduma ya uondoaji majitaka katika miji ya Arusha, Dar es Salaam, Dodoma, Musoma na Bukoba. Aidha, katika miji mingine huduma ya uondoaji wa majitaka inatolewa kwa kutumia magari ya majitaka na kutiririshwa kwenye mabwawa au maeneo yaliyotengwa na Halmashauri husika. 10 2. UTEKELEZAJI WA BAJETI KWA MWAKA 2020/21 2.1. Hali ya Upatikanaji wa Fedha 22. Mheshimiwa Spika, katika mwaka 2020/21, Fungu 49 – Wizara ya Maji iliidhinishiwa bajeti ya jumla ya Shilingi 733,284,075,000;kati ya fedha hizo Shilingi 28,275,145,000 zilikuwa ni fedha za Matumizi ya Kawaida na Shilingi 705,008,930,000zilikuwa ni fedha za maendeleo. Hadi mwezi Aprili 2021, Wizara imepokea jumla ya Shilingi 396,771,027,717.02sawa na asilimia 54.1 ya bajeti. Kati ya fedha zilizopokelewa, Shilingi 376,421,602,120.50nifedha za maendeleo sawa na asilimia 53.4 ya bajeti ya maendeleo. Kwa upande wa fedha za Matumizi ya Kawaida, jumla yaShilingi 20,349,425,596.52zilipokelewa sawa na asilimia 72 ya bajeti ya fedha za Matumizi ya Kawaida. 2.2. Miradi na Programu Mbalimbali Zilizotekelezwa katika Mwaka 2020/21 23. Mheshimiwa Spika, Wizara imeendelea kutekelezamiradi na programu mbalimbali za maji nchini kupitia Programu ya Maendeleo ya Sekta ya Maji ili kufikia malengo ya Dira ya Taifa ya Maendeleo ya mwaka 2025. Aidha, Serikali kwa Kushirikiana na Benki ya Dunia inatekeleza Mradi wa Kusaidia Sekta ya Maji Awamu ya Pili ( Second Water Sector Support Project – WSSP II) unaogharimu takribani 11 Shilingibilioni 537.073 kwa lengo la kuimarisha uwezo wa upangaji na usimamizi wa rasilimali za maji; kuboresha upatikanaji wa majisafi na usafi wa mazingira katika maeneo yanayohudumiwa na DAWASA; na kujenga uwezo kwa watekelezaji. Hali ya utekelezaji wa miradi na programu hizo katika mwaka 2020/21na mafanikio yaliyopatikana katika maeneo ya usimamizi na uendelezaji wa rasilimali za maji;huduma za ubora wa maji; huduma za usambazaji maji vijijini; huduma za usambazaji majisafi na usafi wa mazingira mijini;nautekelezaji wa kazi mbalimbali katika Taasisi zilizo chini ya Wizara na masuala mtambuka ni kama ifuatavyo:- 3.2.1 Usimamizi na Uendelezaji wa Rasilimali za Maji 24. Mheshimwa Spika, rasilimali za maji nchini zinasimamiwa na kuendelezwa kupitia Bodi za Maji za Mabonde tisa ambazo zimepewa majukumu ya kufanya tathmini na ufuatiliaji wa rasilimali hizo; kuhifadhi na kuthibiti uchafuzi wa vyanzo vya maji; kugawa maji kwa sekta mbalimbali kwa kuzingatia mahitaji na kiasi cha maji kilichopo; na kuendeleza rasilimali za maji. 12 (i). Tathmini na Ufuatiliaji wa Rasilimali za Maji (a) Mwenendo wa Rasilimali za Maji 25. Mheshimiwa Spika, nchi yetu kwa sasa ina vituo 1,175vya kufuatilia mwenendo wa rasilimali za maji vilivyojengwa katika maeneo mbalimbali nchini kwenye mabonde ya Pangani vituo 162, Ziwa Tanganyika 59, Ziwa Nyasa 85, Wami/Ruvu 227, Ruvuma na Pwani ya Kusini 93, Ziwa Rukwa 99, Ziwa Victoria 118, Rufiji 226 na Bonde la Kati vituo 106. Hadi mwezi Machi 2021, jumla ya vituo 159 kati ya 180 vilivyopangwa vimekarabatiwa katika Mabonde ya Ziwa Tanganyika vituo 7, Wami-Ruvu 21, Ziwa Nyasa 16, Ziwa Rukwa 17, Pangani 17, Rufiji 35, Ruvuma 27, Ziwa Victoria 9 na Bonde la Kati vituo 10. (b) Ugawaji wa Rasilimali za Maji na Udhibiti wa Migogoro 26. Mheshimiwa Spika, Wizara kupitia Bodi za Maji za Mabonde ina jukumu kubwa la kuhakikisha maji yanagawiwa kwa sekta zote za kijamii, kiuchumi na mazingira kwa haki, usawa na uwazi ili sekta ziweze kutekeleza majukumu yake kikamilifu kulingana na mahitaji kwa kuzingatia rasilimali zilizopo. Hadi mwezi Machi 2021, jumla ya vibali vipya 1,096vya matumizi ya maji vimetolewa na kufikisha jumla ya vibali 11,311 vilivyotolewa.Uwepo wa vibali hivyo unasaidia katika uratibu na kuwa na takwimu sahihi za matumizi ya maji. Niwahimize wananchi wote kwa ujumla 13 wanaotaka kuchukua maji kutoka katika vyanzo mbalimbali wafahamu kuwa wanao wajibu wa kisheria wa kuomba vibali vya matumizi ya maji hayo kutoka katika Bodi za Maji za Mabonde. 27. Mheshimiwa Spika, udhibiti na utatuzi wa migogoro ya matumizi ya maji umeendelea kutekelezwa katika maeneo mbalimbali nchini kupitia Bodi za Maji za Mabonde kwa kushirikiana na Jumuiya za Watumiaji Maji. Katika mwaka 2020/21 jumla ya migogoro 22 ya matumizi ya maji ilijitokeza katika Mabonde ya Pangani minne (4), Wami/Ruvu 10, Ziwa Nyasa miwili, na Ziwa Tanganyika 6 ambapo migogoro 16 imetatuliwa (Pangani mitatu, Nyasa mmoja, Wami - Ruvu 6 na Ziwa Tanganyika 6) na migogoro 6 (Pangani mmoja, Wami – Ruvu minne na Nyasa mmoja) inaendelea kutafutiwa ufumbuzi. Aidha, elimu kuhusu Sheria ya Usimamizi wa Rasilimali za Maji Na. 11 ya mwaka 2009 imeendelea kutolewa kwa wadau mbalimbali kwa lengo la kuepusha migogoro katika matumiziya rasilimali za maji. (c) Udhibiti wa Uchimbaji Holela wa Visima 28. Mheshimiwa Spika, katika kudhibiti uchimbaji holela wa visima, Wizara imeendelea kuratibu na kusajili kampuni za utafiti na uchimbaji wa visima pamoja na kutoa leseni na vibali vya uchimbaji kwa 14 makampuni yanayokidhi vigezo. Hadi mwezi Machi 2021,jumla ya leseni 25 za uchimbaji na leseni 3 za utafiti zimehuishwa na vibali 465 vya kuchimba visima vya maji katika maeneo mbalimbali nchini vimetolewa. (d) Uhifadhi wa Mazingira na Vyanzo vya Maji 29. Mheshimiwa Spika, uhifadhi na utunzaji wa vyanzo vya maji unahusisha utambuzi wa vyanzo, uwekaji wa mipaka na kutangaza maeneo/vyanzo hivyo katika Gazeti la Serikali kama maeneo tengefu. Ili kuimarisha usimamizi, Wizara imekuwa ikifanya jitihada mbalimbali ikiwa ni pamoja na kuunda Jumuiya za Watumia Maji na kuanzisha majukwaa ya watumia maji kwa lengo la kuwashirikisha wananchi katika usimamizi na uendelezaji wa rasilimali za maji kwa mujibu wa Sheria ya Usimamizi wa Rasilimali za Maji Na. 11 ya mwaka 2009. 30. Mheshimiwa Spika, hadi mwezi Machi 2021, vyanzo vya maji 25 kati ya 45 vilivyopangwa vimewekewa mipaka kama hatua ya awali ya uhifadhi katika mabonde ya Ruvuma chanzo kimoja, Rufiji 4, Pangani 12, Ziwa Rukwa 2, Ziwa Nyasa 2, Wami/Ruvu 2na bonde la Kati vyanzo viwili 2. Vyanzo vya maji 27 viko katika mchakato wa kutangazwa kwenye Gazeti la Serikali kama maeneo tengefu. Hadi sasa Wizara imetambua vyanzo vya maji 1,213, kuweka mipaka vyanzo 133 na kuvitangaza vyanzo 18 kwenye Gazeti la Serikali ili vilindwe kisheria. 15 31. Mheshimiwa Spika, utunzaji wa vyanzo vya maji na usimamizi endelevu wa matumizi ya maji ni jukumu la kila mmoja wetu. Hata hivyo, katika muundo wa kitaasisi, Wizara huziunda na kuzitumia jumuiya za watumia maji ambazo huwa na jukumu la kushirikisha jamii katika maeneo ya vyanzo ili kuhakikisha vyanzo vya maji vinatunzwa na maji yanatumika kwa njia sahihi. Hadi kufikia mwezi Machi 2021, jumuiya 9 za watumia maji zimeanzishwa katika mabonde ya Ruvuma 2, Ziwa Tanganyika 3, Ziwa Rukwa 1, Ziwa Nyasa 2 na Ziwa Victoria 1 na kufanya jumla ya Jumuiya za Watumia Maji zilizoundwa mpaka sasa kufikia 139. Aidha, kamati 3 za vidakio vya maji (Catchment Water Committees) zimeanzishwa katika Mabonde ya Ziwa Victoria 1, Wami/Ruvu 1 na Ziwa Rukwa 1 na hivyo jumla ya Kamati za Vidakio vya Maji zilizoundwa kufikia 8; Rufiji 2, Pangani 2, Ziwa Victoria 2, Wami Ruvu 1 na Ziwa Rukwa kidakio kimoja. (e) Udhibiti wa Uchafuzi wa Vyanzo vya Maji 32. Mheshimiwa Spika, katika kudhibiti uchafuzi wa vyanzo vya maji unaotokana na kemikali za kuchakata madini na mali ghafi za viwandani, Wizara imeendelea na ukaguzi wa mara kwa mara katika viwanda na migodi. Kwa Viwanda na migodi ambavyo majitaka yake yanakidhi viwango vinavyokubalika, vibali vya kutiririsha majitaka kwenye mazingira vimeendelea kutolewa. Hadi mwezi Machi 2021, vibali 8 vya 16 kumwaga majitaka vimetolewa ambapo Bodi ya Maji ya Bonde la Ziwa Victoria imetoa vibali 3 na Bonde la Ziwa Tanganyika vibali 5. Idadi hiyo inafikisha jumla ya vibali 167 vilivyotolewa hadi sasa katika mabonde yote. (f) Mradi wa Kunusuru Vyanzo vya Maji kupitia Mpango Endelevu wa Matumizi Bora ya Ardhikatika Mabonde Madogo ya Mito ya Zigi na Ruvu. 33. Mheshimiwa Spika, Mradi wa Kunusuru Vyanzo vya Maji kupitia Mpango Endelevu wa Matumizi Bora ya Ardhi katika Mabonde Madogo ya mto Zigi na Ruvu unatekelezwa katika Milima ya Uluguru na Usambara Mashariki ambayo ni vyanzo muhimu vya maji katika mito hiyo. Mradi huo unatekelezwa na Serikali kwa kushirikiana na Shirika la Maendeleo la Umoja wa Mataifa (UNDP) na unalenga kunusuru vyanzo vya maji kwa kuimarisha uwezo wa jamii katika kuanzisha shughuli mbadala za kiuchumi na kuhamasisha utekelezaji wa mipango ya matumizi bora ya ardhi. Hadi mwezi Machi 2021, kazi zilizotekelezwa ni pamoja na kutoa mafunzo ya matumizi bora ya ardhi; kuanzisha mfuko wa kusaidia usimamizi wa matumizi bora ya ardhi; kuanzisha mashamba darasa matatu ya kilimo; ununuzi wa mizinga ya nyuki; ujenzi wa majiko sanifu na banifu; ujenzi wa tanki la kuvunia maji ya mvua lenye ujazo wa lita 8,000 kwa ajili ya kilimo cha umwagiliaji wa mbogamboga; na 17 uhamasishaji wa ufugaji bora wa kuku na ng'ombe wa maziwa. (ii).Uendelezaji wa Rasilimali za Maji (a) Mipango Shirikishi ya Usimamizi na Uendelezaji wa Rasilimali za Maji 34. Mheshimiwa Spika, Mipango Shirikishi ya Usimamizi na Uendelezaji wa Rasilimali za Maji ni hitaji la kisera na kisheria linalolenga kupanga, kusimamia, kutunza na kuendeleza rasilimali za maji kwa kushirikisha wadau mbalimbali katika ngazi zote. Hadi mwezi Machi 2021, Wizara imekamilisha maandalizi ya Mipango kwa Mabonde 7ambayo ni Ziwa Rukwa, Ziwa Nyasa, Ziwa Tanganyika, Mto Ruvuma na Pwani ya Kusini, Mto Rufiji, Bonde la Kati na Bonde la Wami/Ruvu. Aidha, maandalizi ya Mpango katika Bonde la Ziwa Victoria yanaendelea na unatarajiwa kukamilika mwezi Oktoba, 2021 na kwa Bonde la Pangani Wizara inaendelea kufatuta fedha kwa ajili ya maandalizi ya mpango huo. (b) Utafutaji wa Vyanzo Vipya vya Maji 35. Mheshimiwa Spika, katika kuhakikisha wananchi waishio mijini na vijijini wanapata huduma endelevu ya maji, Wizara imeendelea na utafutaji wa vyanzo vipya vya maji katika maeneo mbalimbali nchini ili kuvihifadhi na kuviendeleza viweze kutoa huduma. Hadi kufikia mwezi Machi 2021, jumla ya vyanzo vipya 253 vya maji juu ya ardhi vikihusisha mito, vijito, 18 chemichemi, mabwawa na ardhi oevu vimebainishwa katika Mabonde ya Rufiji vyanzo 197 na Pangani 56. Aidha, Wizara imefanya utafiti wa maji chini ya ardhi katika vijiji 79 vilivyo katika Mabonde ya Ziwa Victoria vijiji 19, Ziwa Nyasa 1, Ziwa Rukwa 1, Ruvuma 7, Pangani 33, Ziwa Tanganyika 4 na Bonde la Kati vijiji 14 na kubaini maeneo 618 yanayofaa kuchimba visima. (c) Ujenzi wa Mabwawa ya Kimkakati na Mabwawa ya Kuvuna Maji ya Mvua 36. Mheshimiwa Spika, Serikali imeendelea na mpango wa ujenzi wa miradi ya kimkakati ya mabwawa ya Farkwa (Dodoma), Lugoda/Ndembera (Iringa), Songwe (Songwe), Kidunda (Morogoro) na Bwawa la Dongo (Manyara). Usanifu wa Mabwawa hayo umekamilika na sehemu ya fidia ya kiasi cha Shilingi bilioni 18.5 kwa wananchiwatakaopisha ujenzi wa mabwawa ya Farkwa na Kidunda imelipwa. Kwa upande wa Bwawa la Kidunda, visima vya maji vimechimbwa katika maeneo ambayo wananchi waliopisha ujenzi wa bwawa hilo wamehamishiwa. 37. Mheshimiwa Spika, Wizara inaendelea na utekelezaji wa mipango ya kujenga na kukarabati mabwawa ili kukidhi mahitaji ya maji kwa matumizi mbalimbali nchini. Kwa mwaka 2020/21, Wizara imekamilisha ukarabati wa bwawa la Mwadila lililopo Wilaya ya Maswa mkoa wa Simiyu; usanifu kwa ajili 19 ya ukarabati wa mabwawa matatu (3) ya Itobo (Nzega), Engukument (Monduli) na Horohoro (Mkinga); na usanifu kwa ajili ya ujenzi wa mabwawa mawili (2)katika maeneo ya Muko na Chiwanda Wilaya ya Momba. Vilevile, usanifu wa Malambo (Charco dams) sita (6) umekamilika katika mwambao wa barabara kuu ya Dodoma-Babati ikihusisha Wilaya za Bahi malambo mawili (2) na Chemba manne (4). 38. Mheshimiwa Spika, katika kudhibiti ubora wa ujenzi wa mabwawa ya maji Wizara imeanza kusajili wataalam wanaohusika na ujenzi wa mabwawa kwa lengo la kuhakikisha miundombinu hiyo inajengwa katika viwango stahiki ili kuepusha hasara ya mali na maisha ambayo inaweza kupatikana iwapo miundombinu hiyo itajengwa chini ya viwango stahiki. Hadi mwezi Machi 2021, Wizara imesajili jumla ya wataalam wa mabwawa 28 kwa ajili ya ujenzi na ukaguzi ili kudhibiti ubora wa miundombinu ya mabwawa inayojengwa nchini. (d) Uanzishwaji wa Majukwaa ya Wadau wa Maji 39. Mheshimiwa Spika, ushirikishwaji wa wadau kwenye usimamizi wa rasilimali za maji ni muhimu katika kuhakikisha matumizi bora na endelevu ya rasilimali za maji. Hadi kufikia mwezi Machi 2021, Wizara imeendesha jukwaa moja (1) la Kitaifa; majukwaa tisa (9) katika mabonde yote nchini na kuanzisha jumla ya majukwaa 16 katika ngazi ya 20 vidaka maji. Uanzishwaji wa majukwaa hayo umefanikisha utoaji wa ushauri mbalimbalina umeongeza mwamko wa wadau kuhusu usimamizi na uendelezaji wa rasilimali za maji. (iii). Usimamizi wa Rasilimali za Majishirikishi 40. Mheshimiwa Spika, Tanzania ina vyanzo vya majishirikishi 14 ambavyo ni Maziwa ya Victoria, Tanganyika, Nyasa, Natron, Chala na Jipe pamoja na Mito ya Kagera, Mara, Malagarasi, Momba, Mwiruzi, Umba, Ruvuma na Songwe. Idadi hiyo inaifanya Tanzania kuwa moja ya nchi zenye vyanzo vingi vya maji vinavyovuka mipaka ya nchi Barani Afrika. Usimamizi na uendelezaji wa rasilimali za maji katika vyanzo vya majishirikishi unahusisha ushirikiano na nchi wanachama ambazo ni Burundi, Rwanda, Jamhuri ya Kidemokrasia ya Kongo, Kenya, Uganda, Malawi, Msumbiji na Zambia. Nchi nyingine tunazoshirikiana nazo ni Angola, Botswana, Ethiopia, Misri, Namibia, Sudan, Sudan Kusini, Zimbabwe na Eritrea. 41. Mheshimiwa Spika, ushirikiano katika usimamizi wa rasilimali za majishirikishi unafanyika kupitia Taasisi za Kikanda na Kimataifa pamoja na Mikataba mbalimbali. Tanzania ni mwanachama wa Baraza la Mawaziri wa Maji wa Afrika (African Ministers’ Council on Water-AMCOW); Kamisheni ya Bonde la Mto Zambezi (Zambezi Watercourse Commission - 21 ZAMCOM); Taasisi ya Mpito ya Bonde la Mto Nile (Nile Basin Initiative- NBI); Kamisheni ya Pamoja ya Bonde la Mto Songwe (Joint Songwe River Basin Commission); Mamlaka ya Usimamizi wa Bonde la Ziwa Tanganyika (Lake Tanganyika Authority – LTA); Jumuiya ya Maendeleo Kusini mwa Afrika (SADC); Kamisheni ya Bonde la Ziwa Victoria pamoja na Kamisheni ya pamoja ya Bonde la Mto Ruvuma. Aidha, Tanzania imesaini na kuridhia makubaliano mbalimbali ya usimamizi na uendelezaji wa rasilimali za majishirikishi. Lengo ni kulinda maslahi ya Taifa na kutumia fursa zilizopo kwa manufaa ya nchi yetu. Katika mwaka 2020/21, Serikali imeendelea kushirikiana na nchi washirika katika kuimarisha usimamizi wa rasilimali za majishirikishi kama ifuatavyo:- (a) Taasisi ya Mpito ya Bonde la Mto Nile (Nile Basin Initiative - NBI) 42. Mheshimiwa Spika, Taasisi ya Mpito ya Bonde la Mto Nile (Nile Basin Initiative - NBI) ni ushirikiano baina ya nchi 11 za Bonde la Mto Nile ambazo ni Burundi, Jamhuri ya Kidemokrasia ya Congo, Misri, Ethiopia, Kenya, Rwanda, Sudan Kusini, Sudan, Tanzania, Uganda na Eritrea ambayo ni mtazamaji (observer). Kupitia Taasisi hiyo, Serikali imeendelea na utekelezaji wa miradi mbalimbali kwa makubaliano ya nchi wanachama. Hadi mwezi Machi 2021, usanifu wa vituo nane (8) vya kisasa vya kukusanya takwimu 22 za mtiririko wa maji katika mito mikubwa ya Mara, Kagera, Simiyu na Rusumo iliyopo katika Bonde la Ziwa Victoria kupitia Mradi wa Nile Basin Regional Hydromet System umekamilika. 43. Mheshimiwa Spika, vilevile kwa upande wa mradi wa kuboresha Usimamizi wa Pamoja wa Rasilimali za Maji Juu na Chini ya Ardhi unaotekelezwa katika aquifer ya Kagera ulizinduliwa mwezi Septemba 2020 na utatumika kuimarisha usimamizi katika maeneo mengine nchini.Aidha, uandaaji wa Mipango ya pamoja ya Usimamizi wa maeneo oevu (Wetlands Management Plans) katika eneo oevu la Sango Bay (Uganda) na Minziro (Wilaya ya Misenyi - Tanzania) kupitia Programu ya Uhifadhi wa Bioanuai na Matumizi Endelevu ya Rasilimali za Ardhioevu zenye Umuhimu wa Kimataifa katika Bonde la Mto Nile umekamilika na Kamati ya usimamizi wa maeneo husika imeundwa. (b) Kamisheni ya Bonde la Mto Songwe 44. Mheshimiwa Spika,Kamisheni ya Bonde la Mto Songwe kwa niaba ya Serikali za Malawi na Tanzania inatekeleza Programu ya Maendeleo ya Bonde la Mto Songwe (Songwe River Basin Development Program). Programu hiyo inakusudia kuongeza uwezo wa kukabiliana na mafuriko ya mara kwa mara na mabadiliko ya tabianchi kupitia ujenzi wa mabwawa ambayo pia yatatumika kwa ajili ya kuzalisha umeme 23 wa megawati 180, kilimo cha umwagiliaji, usambazaji maji na uvuvi. Mradi huo unatekelezwa katika kipindi cha miaka minne kutoka 2019 hadi 2023. Hadi kufikia Machi, 2021 kazi zilizofanyika ni pamoja na kuwatambua wakulima waliomo ndani ya maeneo yenye uharibifu mkubwa wa mazingira katika Bonde hasa katika Wilaya ya Ileje (Tanzania) na Karonga (Malawi) na katika eneo la umwagiliaji lenye hekta 6,200 katika Wilaya za Kyela, Tanzania na Karonga, Malawi pamoja na uimarishaji wa Taasisi kwa kuajiri wataalam washauri katika maeneo ya manunuzi, mazingira na mafuriko. (c) Jumuiya ya Maendeleo Kusini mwa Afrika (SADC 45. Mheshimiwa Spika, nchi yetu imeendelea kushirikiana na Jumuia ya Maendeleo ya Kusini mwa Afrika (SADC) ambapo kupitia Taasisi yake ya Usimamizi wa Rasilimali za Maji chini ya Ardhi (SADC Groundwater Management Institute - GMI) imekamilisha utekelezaji wa mradi wa uchimbaji wa visima vitano (5) vya kufuatilia mwenendo wa maji ardhini katika eneo la Kimbiji-Kigamboni. Lengo la visima hivyo ni kupata taarifa za mwenendo wa maji chini ya ardhi ambazo zitasaidia usimamizi madhubuti pamoja na uzalishaji wa maji chini ya ardhi. Aidha, Tanzania imeshiriki katika kuandaa taftishi ya maeneo yenye ukame ili kutafuta maji chini ya ardhi kwa nchi 24 wanachama wa SADC kwa lengo la kuweka mikakati ya usalama wa maji katika maeneo hayo. (d) Mkutano wa Baraza la Mawaziri wa Maji wa Afrika (AMCOW) 46. Mheshimiwa Spika, Tanzania ni mwanachama wa Baraza la Mawaziri wa Maji wa Afrika (African Ministers’ Council on Water - AMCOW) lenye jukumu la kushughulikia masuala ya maji katika nchi za Afrika. Katika kipindi cha mwaka 2020/21, Tanzania imeshiriki katika Mkutano wa Pili wa Kamati ya Wataalamu wa Kanda ya Afrika Mashariki uliofanyika tarehe 7 na 8 Septemba, 2020; Mkutano wa 20 wa Baraza la Mfuko wa Usimamizi wa Maji wa Afrika tarehe 4 Desemba, 2020; na Mkutano wa 12 wa Baraza la Mawaziri wa Maji wa Afrika. Mkutano wa Baraza la Mawaziri ulipitisha Mwongozo wa Sera ya Afrika kuhusu Usafi wa Mazingira (African Sanitation Policy Guidelines). Mwongozo huo unazisaidia nchi za Afrika ikiwemo Tanzania kufikia utekelezaji wa Malengo ya Maendeleo Endelevu 2030 hususan lengo linalohusu Usalama wa Maji na Usafi wa Mazingira. (e) Kamisheni ya Bonde la Ziwa Victoria 47. Mheshimiwa Spika, Kamisheni ya Bonde la Ziwa Victoria inatekeleza Programu na miradi mbalimbali ikiwemo Programu ya pamoja ya Usimamizi na Uendelezaji wa Rasilimali za Maji katika Bonde la 25 Ziwa Victoria inayogharimu takribani Shilingibilioni 83.7kwakushirikianana Serikali ya Ujerumani; na Mradi wa Kikanda wa Kuhimili Mabadiliko ya Tabianchi katika Bonde la Ziwa Victoria kwa ushirikiano na Shirika la Mazingira la Umoja wa Mataifa (UNEP) kwa gharama ya takriban Shilingibilioni 11.675.Hadi kufikia mwezi Machi 2021, upembuzi yakinifu wa mradi wa kupanua mtandao wa majitaka katika Jiji la Mwanza kupitia Programu ya pamoja ya Usimamizi na Uendelezaji wa Rasilimali za Maji katika Bonde la Ziwa Victoria umekamlika. 48. Mheshimiwa Spika, kwa kushirikiana na Kamisheni ya Bonde la Ziwa Victoria, Wizara imeshiriki katika Maazimisho ya tisa (9) ya siku ya Bonde la Mto Mara yaliyofanyika tarehe 15 Septemba 2020 wilayani Butiama Mkoani Mara. Siku ya Bonde la Mto Mara hufanyika kila mwaka kwa lengo la kuhamasisha na kuelimisha wananchi waishio kandokando ya Bonde la Mto Mara juu ya utunzaji na uhifadhi wa Bonde hilo. Katika mwaka 2020/21 utoaji wa elimu na uhamasishaji upandaji miti umefanyika kwa makundi na Taasisi 16;upandaji miti rafiki ya maji 1,300; na uwekaji wa mipaka katika maeneo ya Mto Mara. Aidha, kupitia Mradi wa the Sustainable Water Partnership (SWP) uliokamilika mwaka 2020, Wizara imeandaa Mwongozo wa Ugawaji Maji katika Bonde 26 la Mto Mara. Mwongozo huu utasaidia kuandaa Mipango ya Ugawaji Maji katika Mabonde mengine. (iv). Kujenga Uwezo wa Taasisi Zinazosimamia Rasilimali za Maji 49. Mheshimiwa Spika, Serikali kwa kushirikiana na Benki ya Dunia inaendelea kuzijengea uwezo Taasisi zinazosimamia rasilimali za maji kwa kuimarisha mfumo wa ukusanyaji takwimu za mwenendo wa maji katika mabonde yote tisa nchini, utunzaji na uhifadhi wa vyanzo vya maji, ununuzi wa vitendea kazi na kujenga uwezo kwa wataalam. Hadi mwezi Machi 2021, Wizara imeendelea na ujenzi wa ofisi kwa Bodi ya Maji ya Bonde la Wami/Ruvu, ununuzi wa vitendea kazi ikiwemo magari 23, pikipiki 100 na vifaa vya ofisi katika ngazi ya Wizara, Bodi za Maji za Mabonde na Jumuiya za Watumia Maji. Aidha, Serikali kwa kushirikiana na Serikali ya Morocco na Shirika la Atomic Energy, imeanzisha Maabara ya Teknolojia ya Isotope inayosaidia kufanya utafiti wa mwenendo wa rasilimali za maji, kubaini vyanzo vya uchafuzi na kuanisha maeneo ambayo yanavilisha maji chini ya ardhi. (v).Kituo Mahiri cha Rasilimali za Maji 50. Mheshimiwa Spika,Wizara imeanzisha Kituo Mahiri cha Rasilimali za Maji (Water Resources Centre of Excellence -WRCoE). Kituo hichoni kwa ajili ya kufanya tafiti mbalimbali na kujenga uwezo kwa 27 wataalam wa Wizara, sekta zingine zinazohusiana na maji, Bodi ya Maji ya Taifa na Bodi za Maji za Mabonde katika masuala ya Usimamizi na Uendelezaji Shirikishi wa Rasilimali za Maji. Takribani Shilingi bilioni 5.604zinatumika kutekeleza kazi za uanzishwaji wa Kituo kwa muda wa miaka minne ikiwa ni pamoja na ujenzi wa jengo. Aidha, kupitia Kituo hicho, mafunzo yamefanyika kwa watalaam 217 katika maeneo ya Matumizi ya vifaa vya kutafiti na kufuatilia mwenendo wa maji chini ya ardhi na usimamizi wa kanzidata ya maji chini ya ardhi (washiriki 76); matumizi ya teknolojia ya GIS katika usimamizi wa rasilimali za maji (washiriki 56); mafunzo juu ya uandaaji wa miradi kupitia Mifuko ya Mazingira ya Dunia yaani GCF na GEF (washiriki 54); na mafunzo kuhusu namna ya kutumia mbinu za kisayansi za kukabiliana na mafuriko (washiriki 31). 3.2.2 Huduma za Ubora wa Maji 51. Mheshimiwa Spika, Wizara yangu kwa kushirikiana na wadau mbalimbali imeendelea kuhakiki na kufuatilia ubora na usalama wa maji katika vyanzo na mitandao ya kusambaza maji kwa lengo la kulinda afya ya jamii na ikolojia. Katika mwaka 2020/21, Wizara ilipanga kukusanya sampuli 10,000 kwa ajili ya kuhakiki ubora wa maji ili kubaini mwenendo wa ubora wake katika vyanzo na kwa ajili ya matumizi ya majumbani, viwandani, umwagiliaji, ujenzi na utafiti. Kwa upande wa majitaka 28 yanayorudishwa kwenye mazingira Wizara ilipanga kukusanya na kuhakiki sampuli 1,500. Maelezo ya kina kuhusu matokeo ya uchunguzi wa hali ya ubora wa maji ni yafuatayo:- (i). Ubora wa Maji Katika Vyanzo 52. Mheshimiwa Spika, Wizara imeendelea kuhakiki na kufuatilia ubora wa maji katika vyanzo kwa kukusanya na kuzifanyia uchunguzi wa kimaabara sampuli 478 kutoka katika vyanzo 62 vya maji vya kimkakati kwa ajili ya afya ya ikolojia. Matokeo ya uchunguzi yanaonesha kuwa ubora wa maji wa vyanzo hivyo ni wa kuridhisha katika kulinda Ikolojia na vinaweza kuendelea kutumika au kuendelezwa kwa matumizi yaliyokusudiwa. (ii). Ubora wa Maji kwa Matumizi ya Majumbani 53. Mheshimiwa Spika, Wizara imeendelea kuhakiki na kufuatilia ubora wa maji yanayosambazwa na Vyombo vya Utoaji Huduma ya Maji Ngazi ya Jamii (CBWSOs), Mamlaka za Majisafi na Usafi wa Mazingira, Taasisi binafsi pamoja na vyanzo vya maji vinavyomilikiwa na watu binafsi katika kulinda afya ya jamii. Hadi mwezi Machi 2021, jumla ya sampuli za maji 2,756zimekusanywa na kuhakikiwa ubora wake kwa kulinganishwa na viwango vya ubora wa maji ya kunywa vya kitaifa. Matokeo ya uhakiki yalionesha asilimia 83 sawa na sampuli 2,275 zilikidhi viwango vinavyokubalika. Aidha, baadhi ya sampuli hazikukidhi 29 viwango vya ubora wa maji kutokana na kuwa na viwango vikubwa vya madini ya chuma, Manganese na chumvichumvi katika mikoa ya Mtwara na Lindi; pamoja na kiwango kikubwa cha madini ya Fluoridekatika mikoa yaArusha, Manyara na Singida. Katika kukabiliana na changamoto hizo ushauri wa kitaalam ikiwa ni pamoja na kusafisha na kutibu maji ulitolewa kwa wasambazaji wa maji mijini na vijijini. 54. Mheshimiwa Spika, katika kuhakikisha maji yanayomfikia mtumiaji yanaendelea kuwa na ubora unaotakiwa, Wizara imeendelea kuzijengea uwezo Mamlaka za Majisafi na Usafi wa Mazingira ili ziweze kuandaa Mipango ya Usalama wa Maji inayohusisha Mabadiliko ya Tabianchi (Climate Resilent Water Safety Plans –CR WSPs) kwa kuzingatia Mwongozo uliotolewa.Hadi kufikia mwezi Machi, 2021 Mamlaka za Majisafi na Usafi wa Mazingira za Songea, Dar es Salaam na KASHWASA ziko katika hatua za mwisho za kukamilisha mipango hiyo. Vilevile, Wizara imeandaa Mwongozo wa Kitaifa wa Kusafisha na Kutibu Maji unaotumika na wadau wote wanaojihusisha na usambazaji wa maji ya kunywa hususan Mamlaka za Majisafi na Usafi wa Mazingira na Vyombo vya Utoaji Huduma ya Maji Ngazi ya Jamii (CBWSOs). Mwongozo huo unaelekeza namnaya matumizi sahihi ya madawa ya kusafisha na kutibu maji ili kutimiza lengo la kusambaza majisafi na salama. 30 (iii). Ubora wa Maji kwa Matumizi Mengine 55. Mheshimiwa Spika, maji yanayotumika katika shughuli za kiuchumi yanatakiwa kukidhi viwango vinavyokubalika kwa matumizi husika. Ili kutimiza lengo hilo, Wizara imeendelea kuhakiki ubora wa maji yanayotumika kwa shughuli za kiuchumi ambazo ni viwandani, ujenzi, umwagiliaji na tafiti mbalimbali. Hadi mwezi Machi, 2021 jumla ya sampuli 310 zilikusanywa na kuhakikiwa ubora wake. Kati ya hizo, sampuli 210za maji zilichunguzwa kwa ajili ya matumizi ya viwandani, sampuli 10 kwa ajili ya ujenzi, sampuli 24 kwa ajili ya shughuli za umwagiliaji na sampuli 66 kwa ajili ya utafiti. Matokeo yalionesha maji kukidhi viwango kwa matumizi yaliyokusudiwa. 56. Mheshimiwa Spika, nitumie fursa hii kutoa wito kwa wadau wa shughuli za viwanda, ujenzi, umwagiliaji na utafiti kuendelea kutumia maabara za ubora wa maji za Wizara kwa ajili ya kupima ubora wa maji kwa matumizi yaliyokusudiwa. (iv). Ubora wa Majitaka Yanayorudishwa Kwenye Mazingira 57. Mheshimiwa Spika, Wizara imeendelea kufuatilia na kuhakiki ubora wa majitaka ambapo hadi mwezi Machi 2021, jumla ya sampuli 346zilikusanywa kutoka kwenye mabwawa ya kutibu na kusafisha majitaka. Kati ya hizo,sampuli 126 ni kutoka kwenye 31 mabwawa ya kutibu na kusafisha majitaka ya Mamlaka za Majisafi na Usafi wa Mazingira za Tanga, Mbeya, Iringa, Arusha, Mwanza, Dar es salaam na Morogoro; na sampuli 220za majitaka kutoka viwanda vya nguo, rangi na kusindika vyakula. Matokeo yalionesha asilimia 81.4 ya sampuli za majitaka zilikidhi viwango vya kurudishwa kwenye mazingira. Aidha, Mamlaka za Maji pamoja na viwanda ambavyo majitaka yake hayakukidhi viwango ushauri wa kitaalam ulitolewa ili kuongeza ufanisi wa mifumo ya kusafisha na kutibu majitaka. (v). Ubora wa Madawa ya Kusafisha na Kutibu Maji 58. Mheshimiwa Spika, katika mwaka 2020/21 Wizara imeendelea kuhakiki ubora wa madawa ya kusafisha na kutibu maji ya kunywa kabla ya manunuzi kufanyika. Hadi mwezi Machi 2021, jumla ya sampuli 29 za madawa ya kusafisha na kutibu maji kutoka Mamlaka za Maji na Usafi wa Mazingira pamoja na Taasisi mbalimbali zilichunguzwa ubora na ufanisi wake. Sampuli hizo ni za madawa ya kusafisha maji aina ya Aluminium Sulphate (Shabu) sampuli 11, Polymerblend3, Polymer1, Poly Aluminium Chloride 1, Poly aluminium Sulfate 1, Algal floc2,Sodium Carbonate 1 na Polydad Mac 03 sampuli moja. Vilevile, sampuli 9 za dawa aina yaCalcium Hypochlorite kwa ajili ya kutibu maji zilihakikiwa ubora wake. Matokeo ya uchunguzi yalionesha madawa 32 hayo yanakidhi viwango vinavyokubalika kwa ajili ya kusafisha na kutibu maji. (vi). Uondoaji wa Madini ya Fluoride katika Maji 59. Mheshimiwa Spika, katika mwaka 2020/21 Wizara imeendelea kutekeleza Mkakati wa Uondoaji wa Madini ya Fluoridekwenye maji ya kunywa na kupikia katika mikoa iliyoathirika zaidi na madini hayo (fluoride belt). Katika kutekeleza Mkakati huo, mitambo 25ya kuondoa madini ya fluorideimesambazwa na kunufaisha wananchi wapatao 200pamoja na kufuatilia ufanisi wa mitambo 221 inayotumiwa katika ngazi ya kaya na mitambo 10 ngazi ya jamii katika mikoa ya Arusha na Manyara. Aidha, Wizara imeendelea kutoa elimu kuhusu madhara ya kiwango kikubwa cha madini ya fluoride katika maji ya kunywa na matumizi ya teknolojia ya kuondoa madini hayo kupitia vyombo vya habari na makongamano mbalimbali ikiwemo maonesho ya Nanenane, Wiki ya Maji na Maonesho ya Mifuko ya Uwezeshaji Wananchi Kiuchumi. (vii). Maabara za Maji Kupata Ithibati 60. Mheshimiwa Spika, katika kuongeza ufanisi wa utendaji kazi wa maabara, Wizara imeendelea kuziwezesha maabara za ubora wa maji ili kupata ithibati (accreditation). Hadi mwezi Machi 2021,maabara sita (6) za Dar es Salaam, Singida, 33 Shinyanga, Musoma, Bukoba na Kigoma zimepata ithibati na kuongeza idadi ya maabara za ubora wa maji zenye ithibati kutoka moja ya Mwanza hadi kufikia Saba (7).Vilevile, Wizara imeendelea kuziwezesha maabara zote 16 kutekeleza matakwa ya Mwongozo mpya wa Kimataifa wa Uendeshaji uchunguzi wa kimaabara (ISO 17025:2017) kwa lengo la kukidhi vigezo vya utoaji wa takwimu sahihi za uchunguzi wa kimaabara. 3.2.3 Huduma za Usambazaji Majisafi na Usafi wa Mazingira Vijijini 61. Mheshimiwa Spika, katika mwaka 2020/21, Serikali kupitia Wakala wa Maji na Usafi wa Mazingira Vijijini (RUWASA) ilipanga kutekeleza jumla ya miradi 1,169.Utekelezaji huo ulihusishakukamilisha miradi iliyokuwa inaendelea, ujenzi wa miradi mipya, upanuzi na ukarabati wa miundombinu ya maji.Vilevile, Serikali ilipangakukarabati na kujenga mabwawa 19 nakufanyausanifu wa miradi 390. 62. Mheshimiwa Spika,hadi kufikia mwezi Machi 2021, utekelezaji wa jumla ya miradi 355(Kiambatisho Na. 1) yenye jumla ya vituo vya kuchotea maji 6,687 umekamilika na kuanza kutoahuduma ya majisafi na salama kwa wananchi 1,984,575. Utekelezaji wa miradi hiyo umegjarimu kiasi cha Shilingi 154,659,469,079.00. Aidha, utekelezaji wa miradi814iliyobakiunaendelea na upo 34 katika hatua mbalimbali. Vilevile,Wizara kupitiaRUWASA imefanya usanifu wa miradi 196 kati ya miradi 390 na kuchimba visima 155 katika vijiji 148;kufanya usanifu wa mabwawa matatu(Msanga na Pofu – Ikulu ya Chamwino na Sengenya ya Nanyumbu);kuendelea na ujenzi wa mabwawa manne ya Nsekwa (Mlele), Ikozi (Sumbawanga), Chole (Kisarawe), Mwakijembe (Mkinga);na kukamilisha ukarabati wa bwawa la Vikonje lililopo Ikulu ya Chamwino. 63. Mheshimiwa Spika,kwa kutambua changamoto za upatikanaji na uendelevu wa huduma za maji nchini hasa kwa wananchi wa vijijini, Serikali kwa kushirikiana na Washirika wa Maendeleo inaendelea na utekelezaji wa miradi ya maji kupitia programu mbili ambazo ni:- (i). Programu ya Malipo kwa Matokeo (Payment by Results - PbR) 64. Mheshimiwa Spika,Serikali kwa kushirikiana na Idara ya Maendeleo ya Kimataifa ya Uingereza (DFID) inatekeleza Programu ya Malipo kwa Matokeo (PbR) kwa lengo la kuboresha upatikanaji wa huduma ya majisafi na usafi wa mazingira vijijini. Hadi kufikia mwezi Machi 2021, jumla ya Shilingi bilioni 5.334 zimetolewa kwa ajili ya utekelezaji wa programu. Aidha, jumla ya miradi 311 imekamilika kwa kufanyiwa 35 ukarabati na upanuzi na hivyo kurudisha huduma kwenye vituo 3,871 vya kuchotea maji katika vijiji 874. (ii).Programu kwa Matokeo (Program for Results -PforR) 65. Mheshimiwa Spika,Serikali kwa kushirikiana na Benki ya Dunia inatekeleza Programu kwa Matokeo (Program for Results - PforR)ya Uendelevu wa Huduma ya Maji na Usafi wa Mazingira Vijijini inayotekelezwa kwa kipindi cha miaka sita (2019-2024) katika Wilaya 86 kwenye Mikoa 17. Kupitia makubaliano yaliyofikiwa kiasi cha fedha kilichotengwa kwa ajili ya utekelezaji wa miradi ya ukarabati, upanuzi wa mtandao pamoja na ujenzi wa miradi mipya itakayoibuliwa ni takribani Shilingi bilioni 817.285.Hadi kufikia mwezi Machi 2021, miradi 148yenye jumla ya vituo vya kuchotea maji 2,725imejengwa na kukamilika ambapo wananchi wapatao 843,790 wanapata huduma ya majisafi na salama katika vijiji 343. (iii). Matumizi ya Teknolojia ya Nishati Jadidifu (Renewable Energy) 66. Mheshimiwa Spika, Serikali kwa kushirikiana na Benki ya Dunia kupitia Ufadhili wa Global Partnership on Output-Based Aid (GPOBA) inaendelea na maandalizi ya kutekeleza mradi wa Kubadili Miradi ya Maji inayotumia Teknolojia ya Nishati ya Dizeli kwenda Nishati Jua (Accelerating Solar Pumping via 36 Innovative Financing Project). Gharama za mradi ni takribani Shilingi bilioni 19.848ambapo utekelezaji wa mradi utaanza katika mikoa ya Dodoma, Singida, Shinyanga, Mtwara na Taborana wananchi wapatao 840,000 katikavijiji 280 watanufaika. Lengo kuu la kutekeleza mradi huo ni kutatua changamoto za gharama kubwa za uendeshaji wa miradi ya maji vijijini hususan miradi inayotumia nishati ya mafuta ya dizeli ambayo ni ghali. 67. Mheshimiwa Spika, hadi kufikia mwezi Machi 2021, taratibu za kuwapata Wakandarasi zimekamilika ambapo utekelezaji utaanza mwezi Mei, 2021 na unatarajiwa kukamilika mwezi Novemba, 2021 kwa miradi 77 katika mikoa ya Dodoma na Singida. Aidha, taratibu za manunuzi ya Wakandarasi kwa mikoa ya Shinyanga, Tabora na Mtwara zinaendelea. (iv). Utekelezaji wa Miradi yenye Changamoto za Muda Mrefu 68. Mheshimiwa Spika, katika kuhakikisha kuwa huduma ya majisafi na usafi wa mazingira vijijini inakuwa bora na endelevu, Serikali imekuwa ikifanya maboresho ya kimuundo na kisheria. Hapo awali, hali ya utoaji huduma ya majina usafi wa mazingira hususan vijijini na kwenye Miji Mikuu ya Wilaya na Miji Midogo haikuwa ya kuridhishakutokana na changamoto za usimamizi na uendeshaji wa miradi ya 37 maji. Hali hiyo kwa kiasi kikubwa ilichangiwa na mfumo uliokuwepo, ambapo usimamizi na utekelezaji wa shughuli za Sekta ya Maji ulikuwa kwenye Wizara mbili tofauti ambazo ni Wizara ya Maji na Ofisi ya Rais Tawala za Mikoa na Serikali za Mitaa (OR-TAMISEMI). Hali hiyo husababisha mlolongo mrefu katika kuchukua hatua kunapotokea ukiukwaji wa taratibu za kiutumishi au kiutendaji. Kufuatia changamoto hizo za kimfumo, tarehe 10/05/2018 Rais wa Jamhuri ya Muungano wa Tanzania alifanya maamuzi ya kisera na kuelekeza kuhamishwa kwa majukumu ya utoaji wa huduma za maji kutoka OR-TAMISEMI kwenda Wizara ya Maji. 69. Mheshimiwa Spika, kufuatia maamuzi hayo, Serikali ilianzisha Wakala wa Maji na Usafi wa Mazingira Vijijini (RUWASA) unaohusika katika ujenzi wa miradi na usimamizi wa huduma ya maji vijijini. Kuanzishwa kwa Wakala huo kumeenda sambamba na kurithi miradi yote ya maji ikiwemo ya vijiji 10 iliyokuwa inatekelezwa chini ya Halmashauri za Wilaya. Baadhi ya miradi ya maji iliyorithiwa imekuwa na changamoto ya kutokukamilika kwa wakati na mingine kukamilika bila kutoa maji. Jumla ya miradi 177 ilibainika kuwa na changamoto hizo ambapo hadi kufikia mwezi Machi 2021, miradi 85 imepatiwa ufumbuzi na kugharimu jumla ya Shilingi 66,923,173,686.28 na tayari imeanza kutoa huduma ya maji. Miongoni mwa miradi hiyo ni pamoja na 38 miradi ya maji ya Ntomoko – Dodoma, Nyamtukuza – Geita, Mibono – Tabora, Rugeye – Mwanza, Malinyi – Morogoro, Muze group – Rukwa, Kinesi – Mara na Imalabupina-Ichwankima – Geita (Kiambatisho Na. 2). Ukwamuaji wa Miradi hiyo unaendelea kwa kutumia Timu Maalam za Wataalam na tumezipa jina maarufu kama “Water Rescue Team”. (v).Uimarishaji wa Vyombovya Watoa Huduma ya Maji Ngazi ya Jamii 70. Mheshimiwa Spika, kwa utaratibu wa awali, miradi ya maji vijijini inapokamilika ilikuwa ikikabidhiwa kwa wananchi ambao huunda Jumuiya (Community Owned Water Supply Organisations -COWSOs)kwa ajili ya kuiendesha. Muundo wa Jumuiya hizo haukuzingatia utaalam kwenye nafasi zake za usimamizi. Hali hiyo ilisababisha kukosekana kwa uendelevu wa miradi ya maji vijijini kwa kuwa wajumbe wengi wa jumuiya hizo hawakuwa na utaalam kwenye nafasi walizopewa. Kupitia Sheria Na. 5 ya Huduma za Maji na Usafi wa Mazingira ya mwaka 2019, muundo wa jumuiya hizo kwa sasa umeboreshwa na kuwa Vyombo vya Watoa Huduma ya Maji ngazi ya Jamii (Community Based Water Supply Organisations – CBWSOs) kwa kuweka hitaji la kuwa na watalaam wa ufundi na usimamizi wa fedha. Aidha, RUWASA imeendelea kuhamasisha ushiriki wa Sekta Binafsi kuendesha miradi ya maji vijijini kwa utaratibu maalum watakaoingia na 39 Vyombohusika chini ya usimamizi wa RUWASA ambapo hadi sasa miradi 83 inaendeshwa na Sekta Binafsi. 71. Mheshimiwa Spika,Wizara imeendelea kutekeleza Kanuni za Usajili na Uendeshaji wa Vyombo vya Watoa Huduma ya Maji Ngazi ya Jamii (The Water Supply and Sanitation Registration and Operations of Community Based Water Supply Organisations Regulations, 2019). Hadi kufikia mwezi Machi 2021, Vyombo vya Watoa Huduma ya Maji Ngazi ya Jamii vipatavyo 2,155vimeundwa na kuhuishwa katika mikoa 25 ya Tanzania bara.Aidha, kuna jumla ya Vyombo1,109 ambayo vimeunganishwa na kufanya jumla ya Vyombo vyote vinavyofanya kazi kwa kutumia Sheria mpya Na.5 ya Huduma za Maji na Usafi wa Mazingira ya Mwaka 2019 kufikia 3,264. 3.2.4 Huduma za Usambazaji wa Majisafi na Usafi wa Mazingira Mijini 72. Mheshimiwa Spika, Serikali imeendelea kutekeleza miradi177 ya maji inayolenga kuboresha upatikanaji wa huduma ya majisafi na usafi wa mazingira katika Miji Mikuu ya Mikoa, Miji Mikuu ya Wilaya, Miji midogo na Miradi ya Kitaifa. Hadi mwezi Machi 2021,utekelezaji wa miradi miradi 67kwa gharama ya Shilingi 759,211,390,669.00 umekamilika (Kiambatisho Na.3)na utekelezaji wa miradi 110 upo 40 katika hatua mbalimbali. Utekelezaji wa miradi hiyo unahusisha ujenzi, ukarabati na upanuzi wa miundombinu ya majisafi na usafi wa Mazingira, pamoja na kuzijengea uwezo Mamlaka za Majisafi na Usafi wa Mazingira kwa kuzipatia mafunzo, vitendea kazi na kujenga ofisi.Utekelezaji wa baadhi ya miradi ya maji katika maeneo ya mijini ni kama ifuatavyo:- (i). Mradi wa Majisafi na Usafi wa Mazingira katika Jiji la Arusha 73. Mheshimiwa Spika, Serikali kwa kushirikiana na Benki ya Maendeleo ya Afrika (AfDB) inatekeleza mradi wa ujenzi wa miundombinu ya usambazaji majisafi na uboreshaji wa huduma ya uondoshaji wa majitaka katika Jiji la Arusha unaogharimu takribani Shilingi bilioni 520ambapo AfDB inatoa takribani Shilingi bilioni 492.612na Serikali takriban Shilingi bilioni 53.59. Kazi zilizopangwa kutekelezwa ni pamoja na uchimbaji wa visima virefu 56; ujenzi wa matanki 10; ujenzi wa mtambo wa kutibu maji; upanuzi na ukarabati wa mitandao ya majisafi na majitaka; ujenzi wa mabwawa mapya 18 ya majitaka; ujenzi wa ofisi ya Mamlaka; ununuzi wa vitendea kazi; na kutoa mafunzo mbalimbali kwa watumishi. 74. Mheshimiwa Spika, hadi mwezi Machi 2021, kazi zilizokamilika ni pamoja na uchimbaji wa visima 41; ujenzi wa mabwawa mapya ya kutibu majitaka18; na upanuzi na ukarabati wa miundombinu na mifumo 41 ya majisafi na majitaka maeneo ya Central Business District (CBD). Kazi zinazoendelea ni ujenzi wa ofisi kuu na za kanda za Mamlaka; ujenzi wa mitambo ya kutibu na kusafisha maji; upanuzi wa mtandao wa majisafi; upanuzi wa mtandao wa majitaka nje ya CBD; naujenzi wa vyoo vya mfano. Kwa ujumla utekelezaji wa mradi umefikia asilimia 62 na unatarajiwa kukamilika mwezi Oktoba 2021. 75. Mheshimiwa Spika, kukamilika kwa mradi huo kutaongeza uzalishaji wa maji kutoka lita milioni 40 hadi lita milioni 200 kwa siku, muda wa upatikanaji wa huduma ya majisafi kutoka saa 12 za sasa hadi saa 24 kwa siku pamoja na kuongeza huduma ya uondoshaji wa majitaka kutoka asilimia 7.6 za sasa hadi asilimia 30. (ii).Miradi ya Kuboresha Huduma ya Maji katika Jiji la Dodoma 76. Mheshimiwa Spika, Serikali imeendelea kuboresha hali ya upatikanaji wa huduma ya maji katika Jiji la Dodoma kwa kutekeleza miradi mbalimbali. Utekelezaji wa miradi upo katika mpango wa muda mfupi na wa muda mrefu. a) Mpango wa Muda Mfupi 77. Mheshimiwa Spika, Wizara imeanza utekelezaji wa mradi wa kutoa maji katika visima vya Ihumwa kwenda tanki la Njedengwa ambao unagharimu Shilingi bilioni 2.4. Ujenzi wa mradi unahusisha 42 ulazaji wa bomba kuu lenye urefu wa kilomita 11.6; ufungaji wa pampu; na ulazaji wa mabomba ya usambazaji maji yenye urefu wa kilomita 4.2. Hadi mwezi Machi 2021, utekelezaji wa mradi umefikia wastani wa asilimia 30 na unatarajia kukamilika mwezi Mei, 2021. 78. Mheshimiwa Spika, Wizara imeendelea na ujenzi wa tanki lenye uwezo wa kuhifadhi maji lita milioni 2.5 katika eneo la Chamwino. Ujenzi huo umelenga kuboresha huduma ya upatikanaji wa maji katika maeneo ya Chamwino. Tanki hilo linatarajiwa kuanza kutumika mwezi Mei 2021. 79. Mheshimiwa Spika, katika mwaka 2020/21, Wizara imeendelea kufanya utafiti wa maji chini ya ardhi na uchimbaji wa visima katika maeneo oevu ili kuboresha hali ya upatikanaji wa huduma ya maji katika Jiji la Dodoma. Hadi mwezi Machi 2021, visima nane (8) vimechimbwa na visima vitatu vya zamani vimekarabatiwa. Kazi ya ufungaji wa miundombinu inaendelea na inatarajia kukamilika mwezi Juni 2021 ili kuongeza muda wa upatikanaji wa maji kwa wakaazi wa Dodoma. b) Mpango wa Muda Mrefu 80. Mheshimiwa Spika, mahitaji ya maji katika Jijila Dodoma kwa sasa yanakadiriwa kuwa ni mita za ujazo 103,608.76 kwa siku ambapo uzalishaji wa sasa wa visima vya Mzakwe vilivyopo Makutopora 43 wellfield ni mita za ujazo 55,000 kwa siku. Uwezo wa uzalishaji kwa eneo lote lenye uwezekano wa kuchimbwa visima ni mita za ujazo 72,000 kwa siku. Kufuatia hali hiyo, Serikali imeanza kuchukua hatua za muda mrefu zinazolenga kuondoa adha ya upatikanaji wa huduma ya maji kwa kuanza maandalizi ya mradi wa kutoa maji Ziwa Victoria. 81. Mheshimiwa Spika, hadi mwezi Machi 2021, upembuzi wa awali umekamilika na taratibu za kumpata Mtaalam Mshauri atakayefanya upembuzi yakinifu (Feasibility Studies) na usanifu wa kina (Detailed Design)zinaendelea. Aidha, taarifa ya upembuzi wa awali imeonesha matokeo chanya na kwa asilimia kubwa, wazo la mradi limekidhi vigezo vya kihandisi, kimazingira na kiuchumi. Vilevile, taarifa hizo zinaonesha kuwa maeneo yatakayonufaika na bomba kuu la mradi huo ni pamoja na baadhi ya maeneo ya mikoa ya Singida na Dodoma. (iii). Kuboresha Huduma ya Majisafi katika Mkoa wa Dar es Salaam na baadhi ya Maeneo ya Mkoa wa Pwani 82. Mheshimiwa Spika, Wizara inatekeleza miradi ya kuboresha huduma ya majisafi na usafi wa mazingira katika Mkoa wa Dar es Salaam pamoja na maeneo ya Kibaha, Kisarawe, Mkuranga, Chalinze na Bagamoyo. Miradi inayotekelezwa ni kama ifuatavyo:- 44 (a) Mradi wa Maji wa Visima Virefu vya Kimbiji na Mpera 83. Mheshimiwa Spika, Serikali inaendelea kutekeleza mradi wa uchimbaji wa visima virefu vya maji maeneo yaKimbiji na Mpera ambapo kwa upande wa Kimbiji ni visima 12 na Mpera visima 8. Gharama za mradi ni Shilingi bilioni 18 na vinatarajiwa kuzalisha maji lita milioni 260 kwa siku. Hadi mwezi Machi 2021, uchimbaji wa visima 14 umekamilika ambapo kati ya hivyo, visima 11 ni vya Kimbiji na 3 ni vya Mpera. Kati ya visima vilivyokamilika, visima 4 vyaKimbiji na kimojachaMpera vimekamilka kwa kiwango cha kufaa kuwekewa miundombinu ya kusambaza maji. Ukamilishaji wa visima vilivyobaki unaendelea na unatarajiwa kukamilika mwezi Desemba 2021. 84. Mheshimiwa Spika, kwa upande wa usambazaji wa maji, ujenzi wa miradi umeanza kutoka katika visima vya Kimbiji ambapo utekelezaji wake umegawanywa katika vipande vinne. Kipande cha kwanza kinahusu ujenzi wa miundombinu ya kutoa maji kwenye visima kwenda kwenye pampu kubwa ambapo mkandarasi yupo katika hatua ya mobilization, kipande cha pili kinahusu ujenzi wa kituo cha kusukuma maji pamoja na bomba la kutoa maji kwenda kwenye tanki la kuhifadhia lenye ujazo wa lita milioni 15 eneo la Kisarawe II ambapo utekelezaji 45 umefikia asilimia 35, na maandalizi ya utekelezaji wa kipande cha tatu na nne vinavyohusu miundombinu ya usambazaji maji yanaendelea. (b) Mradi wa Maji wa Chalinze 85. Mheshimiwa Spika, Serikali kwa kushirikiana na Serikali ya India inaendelea kutekeleza awamu ya tatu ya mradi wa maji Chalinze kwa gharama ya takriban Shilingi bilioni 41.3. Mradi wa Chalinze awamu ya tatu umelenga kunufaisha vijiji 68 ambapo vijiji 19 viko kaskazini na 49 viko kusini mwa mto Wami. Mradi ulikusudia kufanya kazi zifuatazo; upanuzi wa mtambo kwa kuongeza uzalishaji kutoka mita za ujazo 500 hadi 900 kwa saa; ujenzi wa mabomba makuu ya kusafirisha maji (transmission mains) kutoka mtamboni kuelekea maeneo ya wateja kilomita 124.379; ujenzi wa mfumo wa mabomba ya kusambaza maji wenye kilomita 1,022.8; ujenzi wa vituo 9 vya kusukuma maji (booster stations); ujenzi wa tenki kubwa lenye mita zaujazo 2,000 eneo la Mazizi; na ujenzi wa matenki mengine 18 yenye kuanzia mita za ujazo50hadi1,000;na ujenzi wa vitekeo maji (kiosks) 351 kwenye vijiji na vitongoji mbalimbali vilivyopo eneo la mradi. Hadi kufikia mwezi Machi 2021, utekelezaji wa mradi umefikia wastani wa asilimia 87.5 na unatarajiwa kukamilika mwezi Oktoba 2021. 46 (c) Ukarabati na Upanuzi wa Mfumo wa Kusambaza Majisafi 86. Mheshimiwa Spika, Serikali inaendelea na utekelezaji wa miradi ya ukarabati na upanuzi wa mfumo wa usambazaji majisafi katika Mkoa wa Dar es Salaam unaogharimu takriban Shilingi bilioni 200.818kwa fedha kutoka Benki ya Dunia. Kati ya fedha hizo, Shilingi bilioni 130.765ni kwa ajili ya ujenzi wa matanki na kupanua mtandao wa kusambaza maji wenye urefu wa kilomita 1,440 na kuunganisha wateja wapya 64,000ambapo mkandarasi ameajiriwa na yupo katika eneo la mradi. Vilevile, Dola za Marekani milioni 20 ni kwa ajili ya kutekeleza mradi wa kupunguza upotevu wa maji ambao upo kwenye hatua za kuajiri wataalam washauri wa kusimamia mradi; na Dola za marekani milioni 10 ni kwa ajili ya ununuzi wa dira za maji 50,000 na taratibu za kumpata mzabuni zinaendelea. Hadi kufikia mwezi Machi 2021, mradi wa maji kutoka matenki ya Chuo Kikuu hadi Bagamoyo umefikia asilimia 22. Mradi huo unatarajiwa kutekelezwa kwa miezi 36 na kukamilika mwezi Desemba 2022. (iv). Mradi wa Maji Safi na Usafi wa Mazingira katika Mji wa Kigoma 87. Mheshimiwa Spika, utekelezaji wa mradi wa kuboresha huduma ya upatikanaji wa maji katika Mji wa Kigoma unaendelea ambapo kazi zilizokamilika ni pamoja na ufungaji wa pampu tisa (9); ujenzi wa 47 matanki sita (6); ujenzi wa vituo 55 vya kuchotea maji; ukarabati wa matanki matatu (3);ulazaji wa mabomba yenye urefu wa kilomita 22 kutoka kwenye chanzo hadi kwenye matanki ya kuhifadhia maji; ulazaji wa mabomba ya mtandao wa usambazaji maji yenye urefu wa kilomita 32; ulazaji wa bomba za chumazenye urefu wa kilomita 8.3; ununuzi wa vipuli mbalimbali kwa ajili ya uendeshaji na matengenezo; na ujenzi wa bwawa la majitaka. Aidha, ujenzi wa choteo (Intake) umeanza mwezi Aprili 2021 na mkataba ni wa miezi 12. Kukamilika kwa mradi huo kutaongeza uzalishaji wa maji kutoka lita milioni 9.5 hadi lita milioni 42 kwa siku na utawezeshawananchi wapatao 384,500 kupata huduma ya majisafi na salama. (v).Mradi wa Maji Safi na Usafi wa Mazingira katika Mji wa Lindi 88. Mheshimiwa Spika, kwa upande wa Mji wa Lindi utekelezaji wa mradi ulihusisha uchimbaji wa visima 10na ufungaji wa pampu katika visima; ulazaji wa mabomba yenye urefu wa kilomita 9.8 kutoka kwenye visima kwenda kwenye mtambo wa kutibu maji wa Ng’apa; ujenzi wa mtambo wa kutibu maji eneo la Ng’apa; ujenzi wa matanki mawili (2) ya kuhifadhia maji lita milioni 5; ulazaji wa mabomba ya mtandao wa usambazaji maji yenye urefu wa kilomita 27; ufungaji wa mfumo wa uendeshaji visima; kujenga bwawa la majitaka katika eneo la Mitwero; kununua 48 gari la majitaka; na kufanya majaribio ya msukumo wa maji (Pressuretest) katika bomba kuu lenye urefu wa kilomita 3.6. Mradi huo umeongeza uzalishaji wa maji kutoka lita milioni 3.6 hadi lita milioni 15 kwa siku na kuwezeshawananchi wapatao 91,968 kupata huduma ya majisafi na salama. (vi). Mradi wa Kuboresha Huduma yaMajisafi na Usafi wa Mazingira katika Mji wa Shinyanga 89. Mheshimiwa Spika, Serikali kwa kushirikiana na Shirika la Maendeleo la Ufaransa (French Development Agency-AFD) inaendelea na upembuzi yakinifu wa mradi wa usambazaji majisafi na usafi wa mazingira katika Mji wa Shinyanga ambao unagharimu takriban Shilingi bilioni 1.674. Kazi hiyo inatekelezwa na Mtaalam Mshauri na inatarajiwa kukamilika mwezi Juni 2021. (vii). Mradi wa Maji wa Isimani – Kilolo 90. Mheshimiwa Spika, Serikali inatekeleza mradi wa maji wa Isimani – Kilolo kwa gharama ya Shilingi bilioni 9.2 na unahusisha kupeleka maji katika vijiji 29 vya Wilaya za Kilolo (vijiji 5) na Wilaya ya Iringa (vijiji 24). Mradi huo umesanifiwa kuhudumia wananchi wapatao 80,000 ifikapo mwaka 2038. Hadi mwezi Machi 2021, wastani wa utekelezaji wa mradi huo umefikia asilimia 37 na unatarajiwa kukamilika mwezi Desemba 2021. 49 (viii). Mradi wa Kuboresha Huduma ya Majisafi na Usafi wa Mazingira katika Mji wa Morogoro 91. Mheshimiwa Spika, Serikali kwa kushirikiana na Shirika la Maendeleo la Ufaransa (French Development Agency-AFD) inaendelea kutekeleza mradi wa kuboresha huduma ya maji katika Mji wa Morogoro ambao utagharimu Euro milioni 70. Mtaalam Mshauri anaendelea na kazi ya uandaaji wa Mpango Kabambe wa Rasilimali za maji wa Mji wa Morogoro pamoja na kazi ya kuboresha bwawa la Mindu. Hadi kufikia mwezi Machi 2021, mkataba kwa ajili ya kuwapata wataalamu washauri umeandaliwa na kupelekwa AFD kwa ajili ya kibali cha kusaini mkataba. Mradi unatarajiwa kukamilika mwaka 2025 na utaongeza uzalishaji wa maji kutoka lita milioni 35 hadi lita milioni 89 kwa siku. (ix). Mradi wa Mugango- Kiabakari- Butiama 92. Mheshimiwa Spika, Serikali kwa kushirikiana na Benki ya Kiarabu kwa Maendeleo ya Afrika (BADEA) na Mfuko wa Maendeleo wa Saudia (Saudi Fund for Development – SFD) imeanza kutekeleza mradi wa maji utakaohudumia maeneo ya Mugango, Kiabakari na Butiama kwa gharama ya takriban Shilingi bilioni 56.976. Kazi zilizopangwa kutekelezwa ni pamoja na ujenzi wa choteo la maji katika Ziwa Victoria; ujenzi wa mtambo wa kusafisha na kusukuma maji; ujenzi wa tanki kubwa la maji safi eneo la Mugango pamoja 50 na mantaki matano (5) katika maeneo ya Kong, Kiabakari, Butiama hill na Bumangi; ulazaji wa bomba kuu kutoka Mugango kwenda Kiabakari hadi Butiama lenye urefu wa kilomita 48; ulazajiwamabombayamtandao wa kusambaza maji wenye urefukilomita 140; ujenzi wa ofisi na nyumba za wasimamizi wa mitambo; ukarabati wa matanki mawili (2) katika maeneo ya Kyatungwe na Bisarye; ujenzi wa vioski40 vya maji na ununuzi wa dira za maji 2,000. 93. Mheshimiwa Spika, utekelezaji wa mradi ulianza mwezi Desemba 2020 hadi sasa Mkandarasi ameanza utekelezaji wa mradi kwa ujenzi wa nyumba ya wafanyakazi katika eneo la Mugango; upimaji wa njia kuu ya bomba; upimaji na uandaaji wa eneo la mtambo wa kusafisha maji; upimaji na uandaaji wa maeneo ya matanki; na uletaji wa vifaa vya ujenzi eneo la mradi. Utekelezaji wa mradi unatarajiwa kukamilika mwezi Desemba 2022 na utanufaisha zaidi ya wananchi 100,000 waliopo katika eneo la mradi pamoja na vijiji vilivyopo ndani ya kilomita 12 kutoka bomba kuu. (x). Mradi wa Kuboresha Huduma ya Majisafi katika MjiwaOrkesumet 94. Mheshimiwa Spika, mradi wa maji katika Mji wa Orkesumet unatekelezwa na Serikali kwa kushirikiana na Benki ya Maendeleo ya Nchi za Kiarabu (BADEA) 51 na Mfuko wa Nchi zinazozalisha Mafuta kwa Maendeleo ya Kimataifa (OPEC Fund for International Development – OFID). Utekelezaji wa mradi huo umegawanyika katika vipande viwili ambapo kipande cha kwanza kinagharimu Shilingi bilioni 12.99 na kipande cha pili Shilingi bilioni 25.12. Hadi kufikia mwezi Machi 2021, utekelezaji wa kipande cha kwanza kinachohusisha ujenzi wa chanzo cha maji na mtambo wa kutibu na kusafisha maji umefikia asilimia 88.7. 95. Mheshimiwa Spika, utekelezaji wa kipande cha pili unahusisha ujenzi wa bomba kuu lenye urefu wa kilomita 35; vituo vitatu (3) vya kusukuma maji; matanki tisa (9) yenye ujazo kuanzia lita 50,000 hadi lita 1,600,000; mtandao wa usambazaji maji wenye urefu wa kilomita 64; vituo 10 vya kuchotea maji; birika 10 za kunyweshea mifugo, ujenzi wa ofisi; ununuzi na ufungaji wa pampu na crane; na kupeleka umeme kwenye chanzo. Utekelezaji wa mradi huo umefikia asilimia 96.7 na unatarajiwa kukamilika mwezi Juni, 2021 na utanufaisha wakazi wapatao 52,000 pamoja na mifugo yao. (xi). Mradi wa Maji Tabora, Igunga na Nzega 96. Mheshimiwa Spika, Serikali ya Jamhuri ya Muungano wa Tanzania kwa kushirikiana na Serikali ya India kupitia Benki ya Exim-India imetekeleza mradi wa upanuzi wa mtandao wa maji kutoka Ziwa 52 Victoria kwenda Miji ya Tabora, Igunga, Nzega na vijiji 102 vilivyopo kilometa 12 pembezoni mwa bomba kuu kwa gharama ya takriban Shilingi bilioni 617. Mradi huounauwezo wa kuhudumia zaidi ya wakazi milioni 1.2 wa maeneo mbalimbali ya mradi ambao mahitaji yao ya maji yanafikia kiasi cha mita za ujazo 54,145 kwa siku. 97. Mheshimiwa Spika, ujenzi wa mradi ulihusisha kuongeza uzalishaji maji katika kituo cha Ihelele kwa kufunga pampu mpya mbili (2); ulazaji wa bomba kuulenye ukubwa kati ya milimita 350 na milimita 1,100 kutoka Kijiji cha Solwa hadi mji wa Nzega, kutoka mji wa Nzega hadi Tabora mjini na kutoka mji wa Nzega hadi Igunga mjini lenye umbali wa Kilomita 281.3; ujenzi wa matanki 29ya kuhifadhia maji, yenye ujazo wa kuanzia lita laki moja hadi lita milioni tisa katika maeneo mbalimbali ya mradi; ulazaji wa mabomba ya usambazaji katika Miji na Vijiji jumla ya kilomita 1,200; ujenzi wa vituo 724 vya kuchotea maji; ujenzi wa Ofisi za Mamlaka za Maji KASHWASA na Mamlaka za Maji za miji ya Tabora, Nzega na Igunga; na ujenzi wa nyumba 21 za waendesha mitambo katika maeneo mbalimbali ya mradi ikiwemo eneo la chanzo cha maji cha Ihelele na katika miji ya Nzega, Igunga na Tabora. 98. Mheshimiwa Spika, napenda kuliarifu Bunge lako Tukufu kuwa utekelezaji wa mradi huo umekamilika na ulizinduliwa na aliyekuwa Rais wa 53 Jamhuri ya Muungano wa Tanzania Hayati Daktari. John Pombe Magufuli tarehe 30 Januari, 2021. Wananchi katika Miji ya Tabora, Igunga, Nzega, Uyui na vijiji 102 vilivyopo pembezoni mwa bomba kuu wanapata huduma ya majisafi na salama. (xii). Mradi wa Kutoa Maji Ziwa Victoria Kwenda Miji ya Tinde na Shelui 99. Mheshimiwa Spika, Serikali ya Jamhuri ya Muungano wa Tanzania kwa kushirikiana na Serikali ya India kupitia Benki ya Exim-India inatekeleza mradi wa kuboresha huduma ya maji katika miji ya Tinde na Shelui.Mradi huounatekelezwa kwa gharama ya takriban Shilingi bilioni 24.752.Usanifu wa mradi huo umekamilika na utiaji saini wa Mkataba wa ujenzi ulifanyika tarehe 25 Februari 2021. 100.Mheshimiwa Spika, kazi zilizopangwa kutekelezwa ni pamoja na ujenzi wa kituo cha kusukuma maji katika mji wa Tyeme kata ya Shelui; kulaza bomba kuu kutoka Kijiji cha Chembeli hadi Tinde lenye urefu wa kilomita 20.93 na bomba la kupeleka maji kwenye tanki la Didia lenye urefu wa kilomita 1.5; kujenga matanki matatu ya kuhifadhia maji yenye mita za ujazo 250, 300 na 1,150 katika maeneo mbalimbali ya mradi; kulaza bomba kuu kutoka kwenye bomba kuu linalokwenda Igunga katika Kijiji cha Ipumbulya hadi Mgeta, Shelui lenye urefu wa kilomita 70.5; ukarabati wa matanki manne 54 ya kuhifadhia maji katika maeneo ya Didia, Shelui na Tyeme; na ujenzi wa vituo vya kuchotea maji. Utekelezaji wa mradi huo unatarajiwa kukamilika katika kipindi cha miezi 12. (xiii).Mradi wa Maji wa Same – Mwanga – Korogwe 101.Mheshimiwa Spika, mradi wa maji wa Same – Mwanga – Korogwe unatekelezwa katika miji ya Same na Mwanga pamoja na vijiji 38 vilivyomo kandokando ya bomba kuu katika Wilaya za Same, Mwanga na Korogwe. Mradi huo unatekelezwa na Serikali kwa kushirikiana na BADEA, OFID, SAUDI Fund na Kuwait Fund. Mradi utakapokamilika utazalisha maji lita milioni103.7kwa siku na utawanufaisha wananchi wapatao 438,930katika Wilaya za Same 246,790, Mwanga 177,090na Korogwe 15,050. 102.Mheshimiwa Spika, hadi mwezi Machi 2021, ujenzi wa miundombinu ya uzalishaji wa maji unaojumuisha kitekeo cha maji, bomba kuu la kusafirisha maji, mtambo wa kusafisha maji na matanki ya kuhifadhi maji umefikia asilimia 64; ujenzi wa miundombinu ya usambazaji wa maji katika Mji wa Mwanga umefikia asilimia 60 na katika mji wa Same umefikia asilimia 87. 103.Mheshimiwa Spika, mnamo tarehe 25 Desemba, 2020 Wizara ilisitisha mikataba kwa wakandarasi wanaotekeleza mradi huo baada ya 55 kuonekana wakisuasua katika ukamilishaji wa mradi. Wizara imeamua kwamba sehemu ya utekelezaji wa mradi inayohusu miundombinu ya usambazaji itafanyika kwa utaratibu wa Force Accountkutumia Mamlaka ya Majisafi na Usafi wa Mazingira Dar es salaam (DAWASA) ili kukamilisha kwa haraka kazi hizo. Aidha, kwa kazi nyinginetaratibu za manunuzi ya kumpata mkandarasi atakayekamilisha mradi unaendelea. Mradi huo unatarajiwa kukamilika mwezi Desemba 2021 na utaondoa kero ya maji ya muda mrefu kwa wananchi wa maeneo husika. (xiv). Mradi wa Kuboresha Huduma ya Maji katika Miji 28 104.Mheshimiwa Spika, Serikali imepata mkopo wa Dola za Marekani milioni 500 kutoka Serikali ya India kupitia Benki ya Exim India kwa ajili ya kutekeleza mradi wa kuboresha huduma ya maji katika miji 28 ya Tanzania Bara na mji mmoja visiwani Zanzibar. Hadi mwezi Machi 2021,taratibu za manunuzi kwa ajili ya kuwapata Wakandarasi wa ujenzi zimekamilikana wakandarasi watakuwa maeneo ya miradi mwishoni mwa mwezi Mei 2021. (xv). Mradi wa Kukabiliana na Athari za Mabadiliko ya Tabianchi katika Mkoa wa Simiyu 105.Mheshimiwa Spika, mradi wa kukabiliana na Athari za Mabadiliko ya Tabianchi katika Mkoa wa 56 Simiyu unatekelezwa na Serikali kwa kushirikiana na Benki ya KfW na Mfuko wa Kukabiliana na Mabadiliko ya Tabianchi (Green Climate Fund - GCF) na Serikali ya Ujerumani. Lengo la mradi huo ni kuboresha afya na kuongeza uzalishaji mali ili kuinua hali ya maisha ya wananchi walioathirika na mabadiliko ya tabianchi kwa kuimarisha huduma za maji. Katika awamu ya kwanza mradi utatekelezwa katika Wilaya za Busega, Bariadi na Itilima kwa gharama ya takribani Shilingi bilioni 477.09. Kulingana na mkataba wa makubaliano ya utoaji fedha GCF watachangia takriban Shilingi bilioni 286.53, Serikali ya Ujerumani itachangia Tanzania Shilingi Shilingi bilioni bilioni 72.819, 113.55na Serikali ya nguvu ya wananchi Shilingi bilioni 4.185. 106.Mheshimiwa Spika, utekelezaji wa mradi huo utachukua maji kutoka Ziwa Victoria na kuyapeleka katika Miji Mikuu ya Wilaya za Busega, Bariadi na Itilima na vijiji zaidi ya 200 vilivyoko pembezoni mwa bomba kuu umbali wa kilomita 12 kila upande; ukarabati na ujenzi wa mabwawa ya kilimo cha umwagiliaji na mifugo; uimarishaji wa huduma za usafi wa mazingira kwa kujenga mabwawa ya majitaka na vyoo vya mfano katika mashule na vituo vya afya; na kujenga uwezo wa watumishi wa sekta ya maji kwa Wilaya husika, Mkoa pamoja na Mamlaka za Majisafi na Usafi wa Mazingira ili kutimiza malengo ya mradi kwa ufanisi. 57 107.Mheshimiwa Spika, hadi mwezi Machi 2021, uthamini wa ardhi na mali zilizopo kwenye maeneo ambayo bomba kuu la maji litapita umekamilika. Taratibu za manunuzi kwa ajili ya kumpata Mtaalam Mshauri atakayejenga uwezo wa Wataalam na Mtaalam Mshauri atakayefanya mapitio ya usanifu na kusimamia ujenzi wa mradi zinaendelea. Ujenzi wa mradi unatarajia kuanza mwezi Desemba, 2021. (xvi). Miradi ya Usafi wa Mazingira 108.Mheshimiwa Spika, Serikali imeendelea kujenga miundombinu ya majitaka katika maeneo mbalimbali mijini ili kuboresha huduma ya uondoshaji majitaka. Ujenzi wa miundombinu hiyo unaendelea katika miji ya Arusha, Tanga na Mwanza. Aidha, katika Miji ya Dar es Salaam, Dodoma, Bukoba na Musoma usanifu wa miundombinu ya majitaka unaendelea na upo katika hatua mbalimbali za utekelezaji. 109.Mheshimiwa Spika, kwa miji inayotoa huduma ya uondoshaji wa majitaka kwa kutumia magari maalum ujenzi wa mabwawa ya kutibu na kusafisha majitaka umekamilika katika Miji ya Kahama, Misungwi, Lindi, Magu, Kigoma, Nansio na Lamadi. Aidha, Serikali inaendelea kuboresha huduma kwa kujenga na kupanua mifumo pamoja na ununuzi wa magari ya uondoshaji majitaka kwa lengo la kufikisha wastani waasilimia 30 ifikapo mwaka 2025. 58 (xvii). Miradi ya Maji katika Maziwa Makuu ya Victoria, Tanganyika na Nyasa 110.Mheshimiwa Spika, katika kuhakikisha wananchi wanaoishi kwenye maeneo ya kandokando ya maziwa makuu wanapata huduma ya maji safi, salama na ya kutosheleza, Serikali imeanza kutekeleza miradi ya kutoa maji kwenye maziwa hayo. Miradi hiyo ni mradi wa maji wa Ziwa Victoria, Mradi wa Maji wa Ziwa Tanganyika na Mradi wa Maji wa Ziwa Nyasa. Utekelezaji wa miradi hiyo utasimamiwa na Wakala wa Maji na Usafi wa Mazingira Vijijini (RUWASA). Hatua iliyofikiwa katika utekelezaji wa miradi hiyo ni kama ifuatavyo: (d) Mradi wa Maji wa Ziwa Victoria 111.Mheshimiwa Spika, Serikali imeanza utekelezaji wa mradi wa maji wa Ziwa Victoria ambapo hadi mwezi Machi 2021, usanifu wa kina na uandaaji wa makabrasha ya zabuni umekamilika. Mradi huo utagharimu Shilingi bilioni 750.697 na unatarajiwa kuanza kutekelezwa katika mwaka 2021/22.Mradi utakapokamilika unatarajiwa kuhudumia wananchi wapatao 2,854,292 walipo katika vijiji 300 vya Halmashauri za Wilaya za Geita, Chato, Nyangh’wale na Mbogwe katika Mkoa wa Geita; Sengerema, Magu, Misungwi, Buchosa na Manispaa ya Ilemela katika Mkoa wa Mwanza; Bukoba Mjini, Bukoba Vijijini, Muleba, Biharamulo na Misenyi (Mkoa wa Kagera); 59 Rorya, Musoma Vijijini na Bunda (Mkoa wa Mara); na Busega mkoani Simiyu. Utekelezaji wa mradi unatarajiwa kuanza katika mwaka wa fedha 2021/22. (e) Mradi wa Maji wa Ziwa Tanganyika 112.Mheshimiwa Spika, hadi mwezi Machi 2021, usanifu wa kina na uandaaji wa makabrasha ya zabuni ya kumpata Mkandarasi wa ujenzi wa mradi wa maji wa Ziwa Tanganyika umekamilika. Mradi huo utagharimu Shilingi bilioni 117.412 na utahusu ujenzi wa skimu 32. Utekelezaji wa mradi unatarajiwa kuanza katika mwaka wa fedha 2021/22 na unatarajiwa kuwanufaisha wakazi wapatao 616,000 wa vijiji 73 vya Halmashauri za Uvinza, Nkasi, Kalambo, Mpimbwe na Tanganyika. (f) Mradi wa Maji wa Ziwa Nyasa 113.Mheshimiwa Spika, usanifu wa kina wa mradi wa maji wa Ziwa Nyasa unaendelea na unatarajiwa kukamilika mwezi Juni, 2021. Mradi huo utatekelezwa katika Halmashauri ya Wilaya ya Nyasa kwenye Mkoa wa Ruvuma na Halmashauri ya Ludewa ilipo katika Mkoa wa Njombe. Mradi unatarajiwa kuhudumia wananchi wapatao 30,000 wa vijiji 13 vya Wilaya ya Ludewa na wananchi wapatao 120,000 wa vijiji 27 vya Wilaya ya Nyasa. 60 3.2.5 Taasisi zilizo Chini ya Wizara (i). Mfuko wa Taifa wa Maji 114.Mheshimiwa Spika, Serikali ilianzisha Mfuko wa Taifa wa Maji kupitia Sheria ya Huduma za Maji na Usafi wa Mazingira Na.12 ya mwaka 2009. Kwa sasa Mfuko unatekeleza majukumu yake kwa mujibu wa Sheria ya Huduma za Maji na Usafi wa Mazingira Na. 5 ya mwaka 2019. Majukumu ya Mfuko ni kutafuta vyanzo vya fedha, kutoa fedha kwa watekelezaji kwa ajili ya kutekeleza miradi ya maji na kufuatilia matumizi ya fedha hizo. 115.Mheshimiwa Spika, kwa mujibu wa Sheria Na. 5 ya Huduma za Maji na Usafi wa Mazingira ya mwaka 2019 vyanzo vya mapato ya Mfuko ni pamoja na fedha zitakazoidhinishwa na Bunge, misaada pamoja na fedha nyingine zitakazolipwa kwenye Mfuko kwa mujibu wa Sheria nyingine. Katikamwaka 2020/21 Mfuko wa Taifa wa Maji ulitengewaShilingi 175,912,837,000 kwa ajili ya utekelezaji wa miradi ya maji. Hadi mwezi Machi 2021, jumla ya Shilingi 131,742,995,737.13 sawa na asilimia 74.9 zimepokelewa kutoka Hazina na kutumika kutekelezamiradi ya maji nchini. (ii). Wakala wa Maji na Usafi wa Mazingira Vijijini 116.Mheshimiwa Spika, katika kuimarisha utoaji wa huduma ya maji na usafi wa mazingira, Serikali kupitia Sheria ya Huduma za Maji na Usafi wa Mazingira Na. 61 5 ya mwaka 2019, ilianzisha Wakala wa Maji na Usafi wa Mazingira Vijijini (RUWASA). Lengo la kuanzishwa kwa Wakala huo ni kuongeza ufanisi katika ujenzi na uendeshaji wa miradi ya maji vijijini ikiwa ni pamoja na jukumu la kuchimba visima na kujenga mabwawa. Pamoja na majukumu hayo, RUWASA pia imepewa jukumu la kudhibiti utoaji wa huduma ya maji vijijini kwa kusimamia na kufuatilia utendaji kazi wa Vyombo vya Utoaji Huduma ya Maji Ngazi ya Jamii (Community Based Water Supply Organisation – CBWSOs).Kwa sasa, RUWASA inafanya kazi kwenye Mikoa 25 isipokuwa Mkoa wa Dar es Salaam ambao unahudumiwa na Mamlaka ya Majisafi na Usafi wa Mazingira Dar es Salaam (DAWASA). 117.Mheshimiwa Spika, RUWASA imeendelea na ujenzi wa miradi ya majisafi na usafi wa mazingira vijijini na kusimamia utoaji wa huduma hiyo kupitia Vyombo vya Watoa Huduma ya Maji Ngazi ya Jamii (CBWSOs) ikiwa ni pamoja na kuvijengea uwezo vyombo hivyo ili viweze kutoa huduma bora na endelevu. Vilevile, RUWASA imeendelea kuimarisha utendaji kazi wake na kujenga uwezo kwa kununua vitendeakazi, kujenga Ofisi na kutoa mafunzo kwa watumishi ili kuwezakutekeleza na kusimamia miradi kwaufanisi zaidi. 62 (iii).Mamlaka za Majisafi na Usafi wa Mazingira 118.Mheshimiwa Spika, Mamlaka za Majisafi na Usafi wa Mazingira zimeanzishwa kwa mujibu wa Sheria ya Huduma za Maji na Usafi wa Mazingira Na. 5 ya mwaka 2019. Mamlaka hizo, zimepewa jukumu la kutoa huduma za majisafi na salama pamoja na usafi wa mazingira katika maeneo ya mijini. Katika mwaka 2020/21 maunganisho ya wateja kwa huduma ya majisafi katika Mamlaka za miji mikuu ya mikoa yameongezeka kutoka wateja 869,275 mwezi Machi 2020 hadi kufikia 942,995 mwezi Machi, 2021. 119.Mheshimiwa Spika, Mamlaka za Majisafi na Usafi wa Mazingira zimekuwa zikiendelea na jitihada mbalimbali ili kuimarisha huduma ya uondoshaji majitaka katika maeneo ya mijini kwa kujenga, kupanua na kukarabati miundombinu ya majitaka. Kutokana na jitihada hizo, idadi ya wateja waliounganishwa kwenye mtandao wa majitaka imeongezeka kutoka wateja 50,685 mwezi Machi, 2020 hadi kufikia wateja 52,661mwezi Machi 2021. 120.Mheshimiwa Spika,huduma ya uondoshaji wa majitaka pia hutolewa kwa kutumia magari maalum ya kuondoa majitaka. Hadi mwezi Machi 2021 huduma hiyo inatolewa katika Mamlaka za Sumbawanga, Bukoba, Musoma, Geita, Kigoma na Sengerema ambapo kumejengwa mabwawa ya kutibu na kusafisha majitaka. Aidha, katika mwaka 2020/21 63 ujenzi wa mabwawa ya kutibu na kusafisha majitaka umekamilika katika miji ya Kahama, Lindi, Misungwi, Magu na Lamadi. (iv).Mamlaka ya Udhibiti wa Huduma za Maji na Nishati (EWURA) 121.Mheshimiwa Spika, EWURA imepewa majukumu ya kudhibiti utoaji wa huduma za nishati na maji. Kwa upande wa sekta ya nishati, EWURA inadhibiti huduma za umeme, mafuta na gesi asilia na huduma hizo zinasimamiwa na Wizara ya Nishati. Kwa upande wa sekta ya maji, EWURA inadhibiti masuala ya ubora wa huduma za majisafi na usafi wa mazingira zinazosimamiwa na Wizara ya Maji. Katika kutekeleza majukumu yake ya udhibiti, EWURA inatoa leseni kwa watoa huduma; kudhibiti ubora na ufanisi wa utoaji huduma; kutathmini na kuidhinisha bei za huduma; pamoja na kutoa miongozo mbalimbali na kutatua migogoro baina ya watoa huduma na wateja wao. 122.Mheshimiwa Spika, katika mwaka 2020/21, kwa upande wa sekta ya maji EWURA imeendelea kudhibiti huduma ya majisafi na usafi wa mazingira katika Mamlaka za Majisafi na Usafi wa Mazingira nchini.Kazi zilizofanyika ni pamoja naukaguziwa miundombinu inayotoa huduma ya majisafi na uondoshaji wa majitaka katika mamlaka za maji 78; uhakiki wa ubora wa majisafi katika mamlaka 64; na 64 uhakiki wa ubora wa majitaka yanayotoka katika mabwawa ya kutibu na kusafisha majitaka katika mamlaka 12. 123.Mheshimiwa Spika, vilevile EWURA ilifanya ukaguzi kwa Mamlaka za Maji na Usafi wa Mazingira za Dodoma eneo la huduma la Chamwino katika kuhakikisha kuwa mamlaka hiyo inatibu maji kabla ya kusambaza kwa wateja na Mamlaka ya Maji Tanga katika kuhakikisha wananchi wanapata ankara zilizo sahihi kulingana na matumizi yao ya maji. Aidha, Mamlaka za Maji na Usafi wa Mazingira za Gairo, KASHWASA, Nzega, Igunga na Tabora zilifanyiwa ukaguzi maalum. Kutokana na matokeo ya kaguzi hizo, EWURA ilitoa maelekezo na ushauri ikiwa ni pamoja na taratibu bora za uendeshaji, matengenezo, ukarabati, matumizi ya teknolojia bora na uboreshaji wa miundombinu ili kuboresha utoaji wa huduma za majisafi na usafi wa mazingira kwenye mamlaka husika. 124.Mheshimiwa Spika, katika kudhibiti bei za maji, EWURA ilifanya tathmini na ukaguzi wa bei, tozo na mfumo wa utoaji wa ankara za maji kwa mamlaka za maji 20 nchini na kuchukua hatua za kiutendaji na kisheria kwa mamlaka za maji zilizokiuka taratibu. Mamlaka hizo ni Bunda, Musoma, Mugango-Kiabakari, Sengerema, Mbeya, Vwawa-Mlowo, Songea, Njombe, Makambako, Tanga, Kigoma, Shinyanga, Kahama, Bukoba, Geita, Ngara, Arusha, 65 Moshi, Kibaigwa na Iringa. EWURA pia ilitoa maelekezo kwa mamlaka za maji nchini kuhakikisha kuwa zinawashirikisha wateja wakati wa usomaji wa dira (mita za maji) kwa kutumia mfumo wa kieletroniki ambapo wateja watakuwa wanapata ujumbe mfupi kwenye simu kuwajulisha kuwa dira zao zimesomwa na kiasi cha matumizi ya maji kwa mwezi husika. Aidha, EWURA imeendelea kutoa elimu kwa wadau wake kuhusu masuala mbalimbali ya kiudhibiti ikiwa ni pamoja na taratibu za kupanga bei za maji. 125.Mheshimiwa Spika, aidha, EWURA imeendelea kuzijengea uwezo mamlaka za maji nchini kuhusu kuandaa mpango wa ufuatiliaji wa ubora wa maji. Vilevile, mamlaka za maji 25 zilipatiwa mafunzo ya kuandaa mpango wa biashara ili kuweza kuongeza mapato. EWURA pia ina jukumu la kuandaa taarifa za utendaji wa Mamlaka za Majisafi na Usafi wa Mazingira kila mwaka. Taarifa hizo husaidia kuchochea ushindani wa Mamlaka za Maji nchini katika kuboresha huduma. (v). Chuo cha Maji 126.Mheshimiwa Spika, Chuo cha Maji ni Taasisi yenye jukumu la kuandaa wataalam wa Sekta za maji na umwagiliaji. Majukumu mengine yanayotekelezwa na chuo ni pamoja na kutoa ushauri wa kitaalam na kufanya tafiti mbalimbali kwa ajili ya maendeleo ya Sekta. Chuo kinatoa mafunzo katika ngazi za 66 Astashahada, Stashahada na Shahada. Katika ngazi ya Astashahada na Stashahada mafunzo yanayotolewa ni Uhandisi wa Maji na Usafi wa Mazingira (Water Supply and Sanitation Engineering); Uhandisi wa Umwagiliaji (Irrigation Engineering); Haidrojiolojia na Uchimbaji wa Visima (Hydrogeology and Water Well Drilling); Haidrolojia na Hali ya Hewa (Hydrology and Meteorology); pamoja na Teknolojia ya Maabara na Ubora wa Maji (Water Quality Laboratory Technology). Katika ngazi ya Shahada, mafunzo yanayotolewa ni katika fani ya Uhandisi wa Rasilimali za Maji na Umwagiliaji (Bachelor of Engineering in Water Resources and Irrigation). Vilevile, Chuo kinaendesha kozi mbalimbaliza muda mfupi katika sekta za maji na umwagiliaji. 127.Mheshimiwa Spika, katika mwaka 2020/21, wanafunzi 801wa Astashahada na Stashahada wamedahiliwa.Udahili huo umeongezeka kwa kiwango kikubwa ikilinganishwa na idadi ya wanafunzi 450 waliodahiliwa katika mwaka 2019/20. Vilevile, wanafunzi 218 wa Shahada ya kwanza ya Uhandisi wa Rasilimali za Maji na Umwagiliaji walidahiliwa ikilinganishwa na wanafunzi 206katika mwaka 2019/20. Kwa sasa, chuo kina jumla ya wanafunzi 2,093 ambapo wanafunzi 1,403 ni wa Astashahada na Stashahada na wanafunzi 690 ni wa Shahada ya kwanza. Aidha, katika mahafali ya Januari 2021, jumla ya wanafunzi 529 walihitimu mafunzo yao 67 ambapowanafunzi 153 ni waShahada, 355 wa Stashahada na wahitimu 21 walikuwa wa ngazi ya Astashahada. 128.Mheshimiwa Spika, katika kuhakikisha taaluma bora inatolewa, Chuo kimeendelea kuwajengea uwezo watumishi wake katika ngazi za Shahada ya kwanza, Uzamili na Uzamivu. Hadi mwezi Machi 2021,watumishi 11 wanaendelea na mafunzo ya Shahada ya Uzamivu (PhD); Mtumishi mmoja (1)ni Shahada ya pili (Masters) na watumishi watatu (3) ni Shahada ya kwanza. Vilevile, kupitia fedha za ndani, Chuo kinajenga zahanati mpya ambayo ujenzi wake umefikia asilimia 70. Aidha, chuo kimenunua vifaa vya maabara za Hydraulics na Hydrogeology. 3.2.6 Masuala Mtambuka (i). Sera ya Taifa ya Maji 129.Mheshimiwa Spika,Sera ya Taifa ya Maji ya mwaka 2002 imetekelezwa kwa zaidi ya miaka 18 sasa. Katika kipindi hicho, kumekuwepo na mabadiliko ya kijamii, kisiasa, kiuchumi, kisayansi na kimfumo katika Sekta ya Maji. Haya yote yanahitaji mabadiliko ya kisera ili uwekwe mfumo endelevu wa usimamizi wa rasilimali za maji na utoaji wa huduma za majisafi na usafi wa mazingira wakati nchi yetu inaelekea kuwa ya uchumi shindani. Kwa kuzingatia hayo, katika mwaka 2020/21, Wizara yangu imeanza 68 mchakato wa mapitio ya Sera ya Taifa ya Maji ya mwaka 2002. (ii).Sheria 130.Mheshimiwa Spika, katika utekelezaji wa majukumu yake, sekta ya maji inaongozwa na Sheria ambazo zimegawanyika katika maeneo muhimu matatu ya rasilimali za maji; utoaji wa huduma za maji na usafi wa mazingira; na udhibiti wa utoaji wa huduma za maji na usafi wa mazingira. 131.Mheshimiwa Spika, Sheria ya Usimamizi wa Rasilimali za Maji Na. 11 ya mwaka 2009inasimamia rasilimali za maji zilizo juu na chini ya ardhi ikiwemo mito, maziwa na mabwawa, na kuzuia uchafuzi wa maji katika vyanzo. Malengo na madhumuni ya Sheria hii ni kuhakikisha rasilimali za maji hapa nchini zinatunzwa, zinatumiwa, zinaendelezwa, zinaboreshwa, zinasimamiwa na kudhibitiwa kwa ajili ya manufaa ya kizazi cha sasa na vizazi vijavyo. 132.Mheshimiwa Spika,katika mwaka 2020/21 Wizara imekamilisha kutayarisha rasimu ya mapendekezo ya kuirekebisha Sheria Na. 11/2009 kwa lengo la kuimarisha mfumo wa usimamizi wa rasilimali za maji. Mapendekezo hayo yapo katika hatua za mwisho za kuridhiwa na Serikali kabla ya kuwasilishwa katika Bunge lako Tukufu. Aidha, Wizara ilikamilisha kutayarisha Oda ya kutangaza mabonde madogo (catchments) katika Bonde la Ziwa 69 Victoria na Notisi ya kutangaza eneo la hifadhi ya eneo oevu la chemichemi ya Kitwiri lililopo katika Bonde la Rufiji kuwa chanzo cha maji kinacholindwa kisheria. 133.Mheshimiwa Spika, Sheria ya Huduma za Maji na Usafi wa Mazingira Na. 5 ya mwaka 2019 inasimamia utoaji wa huduma za maji na usafi wa mazingira katika miji na vijiji katika mikoa yote ya Tanzania Bara. Malengo na madhumuni ya sheria hii ni kuhakikisha kuwa kila mtu anapata huduma ya maji na usafi wa mazingira ya uhakika na endelevu.Katika utekelezaji wa Sheria hiyo,kwa mwaka 2020/21 Wizara imekamilisha kuandaa notisi ya kuanzisha mamlaka moja ya maji na notisi za kuongeza maeneo ya huduma ya mamlaka za maji tatu kama zifuatavyo:- (i). The Water Supply and Sanitation (Busega Urban Water Supply and Sanitation Authority)(Establishment) Notice, 2020. (ii). The Water Supply and Sanitation (Kahama Shinyanga Water Supply and Sanitation Authority) (Extension of Service Area) Notice, 2020. (iii). The Water Supply and Sanitation (Sengerema Urban Water Supply and Sanitation Authority) (Extension of the Service Area) Notice, 2020; na 70 (iv). The Water Supply and Sanitation (Bukoba Urban Water Supply and Sanitation Authority)(Extension of the Service Area) Notice, 2020. (iii). Ujenzi wa Majengo Katika Wizara 134.MheshimiwaSpika, Wizara imeendelea na ujenzi na ukarabati wa majengo ya ofisi kwa Bodi za Maji za Mabonde na Maabara za Maji. Hadi mwezi Machi, 2021, ujenzi wa majengo ya ofisi za Bodi ya Bonde la Wami/Ruvu-Morogoro pamoja na Ofisi ya Jumuiya ya Watumia Maji ya Kilosa umefikia asilimia 70, Ofisi ndogo za Bonde la Wami/Ruvu Dodoma (95), Ruvuma na Pwani ya Kusini-Lindi (97), Ziwa Nyasa-Njombe na ukarabati wa ofisi ndogo za Bonde la Ziwa Nyasa – Songea (55), Ziwa Rukwa - Mbeya na Sumbawanga (80), Rufiji - Iringa (60) na Ofisi za Jumuiya za Watumia Maji za Kimani na Mkoji (85);na Bonde la Kati - Singida ujenzi wake umefikia asilimia 99. Kwa upande wa Maabara za Maji, ujenzi wa Maabara ya Maji Mtwara umefikia asilimia 95, Morogoro 70, Sumbawanga 85, Mbeya 50 na ukarabati wa Maabara ya Songea umefikia asilimia 56. Aidha,kwa upande wa jengo la ofisi ya Wizara katika Mji wa Serikali, usanifu wa jengo na maandalizi ya michoro umekamilika na taratibu za kuanza ujenzi zinaendelea. 71 (iv). Mapambano Dhidi ya Rushwa 135.Mheshimiwa Spika, Wizara imeendelea kutekeleza Mkakati wa Taifa Dhidi ya Rushwa na Mpango wa Utekelezaji wa Awamu ya Tatu (National Anti-Corruption Strategy and Action Plan - NACSAP III) kwa lengo la kupambana na vitendo vya rushwa kwenye maeneo yote ya kazi. Vilevile, Wizara iliunda Kamati ya Uongozi na Usimamizi pamoja na Kamati ya Uadilifu kwa ajili ya kusimamia mapambano dhidi ya rushwa ngazi ya Wizara naTaasisi zake. Hadi mwezi Machi, 2021 jumla ya watumishi 2,182 walipatiwa elimu juu ya mapambano dhidi ya rushwa na uadilifu. Aidha, jumla ya watumishi 14 walichukuliwa hatua mbalimbali za kinidhamu na kisheria kutokana na makosa ya rushwa na uadilifu. Juhudi za mapambano dhidi ya rushwa zinaendelea sambamba na kuhakikisha kuwa wananchi wanatambua haki na wajibu wao katika kupokea huduma mbalimbali zinazotolewa na Wizara kupitia Mkataba wa huduma kwa mteja. (v).UKIMWI na Magonjwa Sugu Yasiyoambukiza 136.Mheshimiwa Spika, Wizara imeendelea kutekeleza Mwongozo wa UKIMWI na Magonjwa Sugu Yasiyoambukiza kwa kutoa elimu kuhusu magonjwa hayo kwa watumishi wa Wizara na Taasisi zake. Hadi mwezi Machi, 2021, mafunzo kwa watumishi kuhusu kujikinga na magonjwa hayo 72 yametolewa kwa watumishi 2,182.Aidha,posho kwa ajili ya kununua lishe bora na usafiri kwa watumishi wanaoishi na virusi vya UKIMWI imeendelea kutolewa. (vi). Rasilimali Watu Katika Sekta ya Maji 137.Mheshimiwa Spika, katika kuhakikisha sekta ya maji inatekeleza majukumu yake kwa ufanisi na tija hususan baada ya mabadiliko ya kimuundo na kimfumo, Serikali iliajiri watumishi 472 kwenye sekta ya maji na kufanya idadi ya watumishi kufikia 8,729. Hata hivyo, katika sekta ya maji bado kuna upungufu wa takriban watumishi 1,547 ili kukidhi ikama ya watumishi. Wizara inaendelea kuwasiliana na Ofisi ya Rais-UTUMISHI kwa ajili ya kupata kibali cha kuajiri wataalam wa kutosha katika sekta ya maji ili kukabiliana na upungufu uliopo. Vilevile, Wizara itaendelea kuzihimiza Taasisi zake zenye upungufu kutenga fedha kwa ajili ya kuajiri watumishi. 138.Mheshimiwa Spika, Wizara kwa kushirikiana na wadau mbalimbali imeendelea kuwajengea uwezo watumishi wake kwa lengo la kuongeza ufanisi katika utekelezaji wa majukumu yao kwa kuwapatia mafunzo katika fani mbalimbali. Hadi mwezi Machi, 2021, jumla ya watumishi 558 wamepata mafunzo na kati yao watumishi 28 walipata mafunzo ya muda mrefu na watumishi 530 walipata mafunzo ya muda mfupi. Wizara imeendelea kutoa miongozo mbalimbali na 73 kuhimiza matumizi ya sheria na nyaraka katika kushughulikia masuala ya watumishi kwenye Taasisi zake. 3. MAFANIKIO YALIYOPATIKANA 139.Mheshimiwa Spika, katika kipindi cha Julai, 2020 hadi Machi, 2021, mafanikio yaliyopatikana kutokana na utekelezaji wa miradi mbalimbali katika sekta ya maji ni pamoja na:- (i). Kuongezeka kwa kiwango cha upatikanaji wa huduma za maji nchini kutoka asilimia 70.1 vijijini na 84 mijini mwaka 2019/20 hadi asilimia 72.3 vijijini na 86 mijijni; (ii). Kuongezeka kwa idadi ya maabara za ubora wa maji zenye ithibati kutoka moja (1) ya Mwanza hadi kufikia Saba (7); (iii). Kuzinduliwa kwa miradi mikubwa ya maji ya Tabora – Igunga - Nzega pamoja na Isaka – Kagongwa baadaya kazi kubwa ya utekelezaji wake kukamilika; (iv). Kukamilika kwa utekelezaji wa kihistoria wa miradi 422 ya maji ambapo kati ya hiyo ya vijijini ni miradi 355 na mijini miradi 67; (v). Kuongezeka kwa kasi ya utekelezaji wa miradi ya maji na kupungua kwa gharama za ujenzi 74 kutokana na kutumia utaratibu wa force account; na (vi). Kuanza kutoa huduma ya maji kwa miradi 85 iliyokuwa na changamoto baada ya kupata ufumbuzi. 75 4. CHANGAMOTO ZILIZOJITOKEZA NA HATUA ZINAZOCHUKULIWA 140.Mheshimiwa Spika, pamoja na mafanikio yaliyopatikana wakati wa utekelezaji wa bajeti ya mwaka 2020/21 Wizara inakabiliwa na changamoto mbalimbali. Changamoto hizo ni pamoja na uharibifu wa vyanzo vya maji,upatikanaji mdogo wa fedha za kutekeleza miradi ya maji, utendaji usioridhisha wa wakandarasi, mwamko mdogo wa wananchi kulipia huduma ya maji na upungufu wa Wataalam wa Sekta ya Maji. Maelezo ya kina kuhusu changamoto na hatua zinazochukuliwa kukabiliana nazoni kama ifuatavyo:- (i). Uharibifu wa Vyanzo vya Maji 141.Mheshimiwa Spika, Wizara imekabiliwa na changamoto ya uharibifu na uvamizi wa vyanzo vya maji ikiwemo mito, maziwa, mabwawa, chemichemi na ardhi oevu. Hii inatokana na ongezeko la watu linaloenda sambamba na ongezeko la shughuli za kiuchumi na kijamii ili kukidhi mahitaji ya kila siku ya mwanadamu. Shughuli hizo zinahusisha kilimo, ufugaji na uanzishaji wa makazi katika maeneo ya vyanzo vya maji. Mbali na kuongezeka kwa shughuli hizo za kibinadamu, uharibifu umechangiwa kwa kiasi kikubwa na uelewa mdogo wa jamii juu ya utunzaji wa mazingira na madhara yatokanayo na uharibifu wa vyanzo vya maji, uhaba wa miundominu ya 76 umwagiliaji na kunyweshea mifugo na uelewa mdogo juu ya sheria ya usimamizi na uendelezaji wa rasilimali za maji. Aidha, Wizara ya Maji katika kulinda na kusimamia vyanzo vya maji nchini inashirikiana na Wizara za kisekta. 142.Mheshimiwa Spika, katika kukabiliana na changamoto hiyo, Wizara kupitia Bodi za Maji za Mabonde imeendelea na utekelezaji wa Mkakati wa Mawasiliano (Communication Strategy) kwa kutoa elimu juu ya sheria ya usimamizi na uendelezaji wa rasilimali za maji na kuhamasisha jamii katika utunzaji wa vyanzo vya maji. Elimu imekuwa ikitolewa kupitia vipindi vya Television na Radio, Warsha, Semina, Makongamano, Majukwaa ya wadau wa maji na maonesho mbalimbali. Aidha, Wizara imeendelea kuweka mipaka katika vyanzo vya maji vilivyo katika hatari ya kuharibiwa au kuvamiwa na kutangaza baadhi ya maeneo ya vyanzo vya maji kwenye Gazeti la Serikali kama maeneo tengefu. Vilevile, Wizara imeendelea na uanzishaji wa Kamati za Vidakio (Catchment Water Committees) na Jumuiya za Watumia Maji katika maeneo mbalimbali ya vyanzo vya maji nchini ili kuimarisha usimamizi wa rasilimali hiyo. (ii).Mahitaji Makubwa ya Kutekeleza Miradi ya Maji 77 143.Mheshimiwa Spika, mahitaji ya fedha katika utekelezaji wa miradi mikubwa ya maji ikiwemo ujenzi wa mabwawa ya Kidunda, Farkwa, Songwe na Ndembera/Lugoda na miradi ya kutoa maji kwenye mito mikubwa na maziwa ni makubwa kulinganisha na fedha zinazopatikana. Hali hiyo, imesababisha kuchelewa kuanza kutekelezwa kwa miradi hiyo. Katika kukabiliana na changamoto hiyo, Serikali inaendelea kutafuta vyanzo vingine vya fedha ili kukidhi mahitaji ya miradi ya maji kulingana na mipango. (iii). Utendaji Usioridhisha wa Wakandarasi 144.Mheshimiwa Spika, baadhi ya Wakandarasi wanaotekeleza miradi ya maji wamekuwa hawatekelezi majukumu yao kwa kadri ya matakwa ya mikataba. Hali hiyo imesababisha baadhi ya miradi kusuasua hivyo kutokukamilika kwa muda uliopangwa. Miradi hiyo ni pamoja na, Same-Mwanga-Korogwe, Usafi wa mazingira Musoma, Majisafi na usafi wa mazingira Kigoma, Majisafi na usafi wa mazingira Lindi na mradi wa majisafi Chalinze Awamu ya tatu. Serikali imeendelea kukabiliana na changamoto hiyo ikiwa ni pamoja na kuchukua hatua za kuvunja mikataba iliyoingiwa kati ya Wizara na Watoa huduma hao na wakati mwingine kuamua kutumia utaratibu wa Force Account katika utekelezaji wa miradi ili kukwamua miradi hiyo.Vilevile, Serikali itahakikisha uhakiki na upekuzi wa kina (due 78 diligence) wa wakandarasi na wataalam washauri unafanyika ili kujiridhisha kuhusu uwezo wao wa kitaalam na kifedha na hivyo kupata watoa huduma wenye uwezo unaostahiki. (iv). Mwamko mdogo wa Wananchi kulipia Huduma za Maji 145.Mheshimiwa Spika, Sera ya Maji ya mwaka 2002 imeeleza umuhimu wa jamii kuchangia gharama ya uendeshaji na matengezo ya miradi ya maji vijijini kwa kulipia huduma hiyo. Hata hivyo, mwitikio wa jamii katika kulipia huduma ya maji vijijini ni mdogo hivyo kusababisha miradi mingi kushindwa kujiendesha na kuwa endelevu. Katika kukabiliana na changamoto hiyo, Wizara imeendelea kuwajengea uelewa wananchi na kuwahamasisha kulipia huduma ya maji ili kumudu gharamaza uendeshaji na matengezo ya miradi ya maji vijijini. Aidha, katika kuimarisha ushiriki wa jamii katika miradi ya maji, Vyombo vya Utoaji Huduma za Maji ngazi za Jamii (CBWSOs) vimeundwa na kujengewa uwezo ili kusimamia kikamilifu utoaji wa huduma ya maji kwa wananchi waishio vijijini. (v).Upungufu wa Wataalam katika Sekta ya Maji. 79 146.Mheshimiwa Spika, sekta ya maji inakabiliwa na upungufu mkubwa wa wataalam wa kada mbalimbali wanaohitajika katika utekelezaji, usimamizi na uendeshaji wa miradi ya maji. Kwa sasa sekta ya maji ina watumishi 8,729 ambapo mahitaji halisi ni watumishi 10,276 na hivyo kuwa na upungufu wa watumishi 1,547. Katika kukabiliana na changamoto ya upungufu wa watumishi, Wizara inaendelea kuomba vibali vya ajira kutoka Ofisi ya Rais-UTUMISHI kwa ajili ya kupata wataalam wa kutosha na wenye sifa katika Sekta nzima ya Maji.Vilevile, Wizara itaendelea kuzihimiza Taasisi zake zenye upungufu kutenga fedha kwa ajili ya kuajiri watumishi. 80 5. MPANGO WA UTEKELEZAJI KWA MWAKA 2021/22 147.Mheshimiwa Spika,napenda kulijulisha Bunge lako Tukufu kwamba Mpango wa Utekezaji wa miradi ya maji kwa mwaka 2021/22 umeshirikisha wadau mbalimbali wakiwemo Waheshimiwa Wabunge katika kuibua miradi ya kipaumbele. Aidha, Wizara itaendelea kuimarisha ushirikiano na OR- TAMISEMI katika kuibua, kutekeleza na kusimamia miradi ya maji katika Halmashauri za Wilaya nchini. Nimatumaini yangu kwamba utaratibu huu utawezesha kufikia malengo ya sekta ya maji kwa haraka na uhalisia. Mpango na Bajeti umezingatia Dira ya Taifa ya Maendeleo 2025, Malengo ya Maendeleo Endelevu 2016 – 2030, Programu ya Maendeleo ya Sekta ya Maji, Sera mbalimbali za Taifa, Ilani ya Uchaguzi ya Chama cha Mapinduzi (2020 – 2025) na Maagizo na ahadi alizozitoa Mheshimiwa Rais na Viongozi wengine wa Kitaifa; pamoja na maoni ya waheshimiwa Wabunge kama nilivyotangulia kusema. 148.Mheshimiwa Spika, katika mwaka 2021/22, Serikali imepanga kuendelea kuweka msisitizo katika usimamizi wa watendaji, uvunaji wa maji ya mvua hususan kwenye maeneo kame, usimamizi wa Vyombo vya Utoaji Huduma za Maji Vijijini (CBWOs), kutumia Chuo cha Maji kikamilifu na kuimarisha kitengo cha uchimbaji wa visima na ujenzi wa mabwawa. Aidha, mipango imejikita katika 81 maeneoyausimamizi na uendelezaji wa rasilimali za maji; huduma za ubora wa maji; huduma za usambazaji maji na usafi wa mazingira vijijini; huduma za usambazaji majisafi na usafi wa mazingira mijini; na utekelezaji wa kazi mbalimbali katika Taasisi zilizo chini ya Wizara na masuala mtambuka kama ifuatavyo:- 5.1. Usimamizi na Uendelezaji wa Rasilimali za maji 149.Mheshimiwa Spika, Wizara itaendelea kuimarisha mfumo wa ufuatiliaji wa takwimu za hali ya rasilimali za maji, kusimamia utoaji wa vibali vya matumizi ya maji ili kupunguza migogoro, kuratibu uchimbaji wa visima vya maji nchini, uvunaji wa maji ya mvua hususan kwenye maeneo kame, kutangaza vyanzo 28 kuwa maeneo tengefu ya vyanzo vya maji, kubaini vyanzo vipya kwa lengo la kuvitunza, kudhibiti uchafuzi wa vyanzo vya maji katika maeneo mbalimbali na kuimarisha ushirikiano na nchi wanachama katika usimamizi na uendelezaji wa rasilimali za maji shirikishi. 5.2. Usimamizi wa Huduma ya Ubora wa Maji 150.Mheshimiwa Spika,kwa upande wa huduma ya ubora wa maji, Wizara itaendelea kufuatilia ubora wa maji katika vyanzo na mifumo ya usambazaji kwa kukusanya na kuchunguza sampuli 15,000 za maji, kutoa elimu juu ya viwango vya ubora wa maji kwa 82 ajili ya matumizi mbalimbali, kuhakiki ubora wa madawa ya kutibu maji, kutengeneza na kusambaza mitambo 800 ya kuondoa madini ya fluoride inayotumika ngazi ya kaya, kuimarisha uhakiki na ufuatilia ubora wa majitaka kwa kupima na kuhakiki takribani sampuli 2,000 za majitaka pamoja na kuendelea kuimarisha maabara za maji. 5.3. Miradi ya Majisafi na usafi wa Mazingira 151.Mheshimiwa Spika,katika mwaka 2021/22, Serikali imepanga kutekeleza jumla ya miradi 1,527 ya maji katika maeneo ya vijijini na miradi 114 ya mijini ikihusisha miradi mipya, miradi ya upanuzi na ukarabati wa miundombinu kama inavyoonekana katika Kiambatisho Na. 4a na 4b. Aidha, Serikali imepanga kuchimba visima 516 na kujenga mabwawa 33 hususan katika maeneo kame nchini. Vilevile, Serikali imepanga kuimarisha Taasisi zinazosimamia utoaji wa huduma za maji na usafi wa mazingira nchini vikiwemo vyombo vya watumia maji (CBWSOs), Mamlaka za Maji na Usafi wa Mazingira, Wakala wa Maji na Usafi wa Mazingira Vijijini na kusimamia ufuatilia wa utekelezaji wa miradi. 152.Mheshimiwa Spika, vilevile, Serikali imepanga kutekeleza miradi ya maji kwa kutumia vyanzo vya maji vya maziwa makuu pamoja na mito mikubwa ya Rufiji, Ruvuma na Kiwira. Katika mwaka wa fedha 2021/22, kwa upande wa Mto Rufiji na Mto Ruvuma, 83 Serikali imepanga kufanya upembuzi yakinifu na usanifu wa miundombinu ya kupeleka maji katika miji iliyo karibu na mito hiyo.Aidha, Serikali imekamilisha upembuzi yakinifu na usanifu wa mradi wa kutoa maji Mto Kiwira kupeleka katika Jiji la Mbeya. Ujenzi wa mradi utagharimu Shilingi bilioni 75 na unatarajiwa kuanza katika mwaka wa fedha 2021/22. 153.Mheshimiwa Spika, katika mwaka wa fedha 2021/22, Serikali itaendelea kuboreshaji wa huduma ya usafi wa mazingira mijini kwa lengo la kuongeza wastani wa upatikanaji wa huduma ya uondoshaji majitaka kutoka asilimia 13 hadi asilimia 30 ifikapo Desemba, 2025 5.4. Taasisi za Wizara (i). Mamlaka ya udhibiti wa huduma za Nishati na Maji (EWURA) 154.Mheshimiwa Spika, EWURAitaendelea kuimarisha utekelezaji wa majukumu yake ya kiudhibiti kwa kutoa miongozo na kanuni mbalimbali kwa huduma inazozidhibiti; kukagua ubora wa miundombinu na taratibu za utoaji wa huduma; kudhibiti ubora wa huduma na bei ili watumiaji wapate huduma bora; na kutoa elimu kwa umma kuhusu masuala ya kiudhibiti pamoja na haki na wajibu wao. 84 (ii). Chuo cha Maji 155.Mheshimiwa Spika, Chuo kitaendelea kutekeleza majukumu yake ikiwemo kuongeza wataalam wanaohitajika kwenye sekta ya maji kwa kudahili jumla ya wanafunzi 1,200; kuboresha miundombinu katika mifumo ya majisafi, majitaka na TEHAMA; kuongeza vifaa vya kufundishia;na kuwajengea uwezo watumishi kwa kuwapatia mafunzo ya muda mrefu na ya muda mfupi. Aidha, ukarabati wa majengo ya madarasa, maabara na karakana utaendelea sambamba na ujenzi wa miundombinu mipya hasa katika kampasi za Singida na Mwanza, pamoja na utafiti na kutoa ushauri wa kitaalam katika maeneo mbalimbali nchini. 5.5. Masuala Mtambuka 156.MheshimiwaSpika, Wizara itaendelea na mapitio ya Sera ya Maji ya mwaka 2002, kuandaa kanuni na miongozo mbalimbali chini ya Sheria za Maji ili kuhakikisha kuwa sheria za maji zinatekelezwa kikamilifu, kukamilisha marekebisho ya Sheria ya Usimamizi wa Rasilimali za Maji Na. 11 ya 2009 kwa lengo la kuimarisha mfumo wa usimamizi wa rasilimali za maji. Aidha, Wizara itatafsiri sheria, kanuni na miongozo yote ya sheria za maji kuwa katika lugha ya Kiswahili.Vilevile, Wizara itaendelea kuimarisha mifumo ya Kielektroniki ili kuleta tija katika sekta,kutoa elimu na kuhamasisha watumishi wake kuendelea 85 kupima afya zao, kusambaza vifaa kinga katika vituo vya kazi ili kudhibiti maambukizi ya VVU. 6. SHUKRANI 157.Mheshimiwa Spika, ninapenda kutumia nafasi hii kuwashukuru wadau wote waliochangia kwa njia moja ama nyingine kufanikisha majukumu ya sekta ya maji katika kipindi cha mwaka 2020/21. Shukrani hizo ziwaendee nchi marafiki, washirika wa maendeleo, mashirika ya misaada ya kimataifa, taasisi za kiserikali, mashirika ya kidini pamoja na wadau wengine. Ninapenda kuwashukuru wananchi wote walioshiriki kikamilifu katika kutekeleza miradi ya maji. Kwa namna ya kipekee, ninapenda kuzishukuru nchi rafiki ambazo zimechangia katika maendeleo ya sekta ya maji nchini. Nchi hizo ni Uingereza, Ujerumani, Korea Kusini, Marekani, India, Uholanzi, Hispania, Ubelgiji, Ufaransa, Kuwait, Misri, Morocco na Saudi Arabia. Ninakiri kwamba, maendeleo hayo yanatokana na jitihada za pamoja, ushirikiano na misaada ya kifedha na kitaalam kutoka kwa washirika hao. 158.Mheshimiwa Spika, vilevile, ninapenda kuyashukuru mashirika ya maendeleo na Taasisi za kimataifa kwa misaada ya kitaalam na fedha katika kuiwezesha Wizara kutekeleza majukumu yake. Mashirika na Taasisi hizo ni pamoja na Benki ya 86 Dunia (World Bank-WB), Benki ya Maendeleo ya Africa (AfDB), Benki ya Maendeleo ya Ujerumani (KfW), Benki ya Uwekezaji ya Umoja wa Ulaya (EIB), Benki ya Kiarabu ya Maendeleo ya Afrika (BADEA), Mfuko wa Maendeleo wa Nchi Zinazozalisha Mafuta (OPEC Fund for International Development-OFID), Mfuko wa Maendeleo wa Kuwait (Kuwait Fund),Mfuko wa Maendeleo wa Saudia (SFD), Idara ya Maendeleo ya Kimataifa ya Uingereza (DFID), Shirika la Maendeleo la Ujerumani(GiZ),Shirika la Maendeleo la Ufaransa (AFD), Global Environment Facility (GEF), Green Climate Fund (GCF), Shirika la Afya Duniani (WHO), Shirika la Umoja wa Mataifa la Kuhudumia Watoto (UNICEF), Shirika la Maendeleo la Ubelgiji (BTC), Programu ya Maendeleo ya Umoja wa Mataifa (UNDP) naShirika la Misaada la Marekani (USAID). 159.Mheshimiwa Spika,Mashirika na Taasisi za Kidini yameendelea kuongeza hamasa katika kuyafikia malengo tuliyojiwekea. Hivyo, ninapenda kuyashukuru mashirika na Taasisi hizo ambazo ni Catholic Agency for Overseas Aid and Development (CARITAS), Adventist Development Relief Agency (ADRA), Norwegian Church Aid,Livingwater International, World Islamic League, Shirika la Ahmadiya Muslim Jamaat Tanzania,Islamic Foundation, Baraza Kuu la Waislam Tanzania (BAKWATA), Kanisa la Kiinjili la Kilutheri Tanzania 87 (KKKT), Kanisa Katoliki Tanzania na Kanisa la Kianglikana Tanzania. 160.Mheshimiwa Spika,vilevile,nazishukuruTaasisi zisizo za Kiserikali zinazoshiriki katika kuendeleza sekta ya maji. Taasisi hizo ni pamoja na Association of Tanzanian Water Suppliers (ATAWAS), WaterAid, Tanzania Water and Sanitation Network(TAWASANET), Wahamasishaji wa Maji, Maendeleo na Afya (WAMMA),World Vision; Worldwide Fundfor Integration Nature(WWF), Development Water Resources Initiatives (WARIDI),Netherlands Volunteers Services (SNV),Plan International, Concern Worldwide, Water Mission (T), Shirika la Kimataifa la Kuhifadhi Uasili na Mali Asili (IUCN) naMashirika mengine mbalimbali. 161.Mheshimiwa Spika,kwa namna ya pekee, ninaomba nitumie fursa hii kuwashukuru kwa dhati MheshimiwaMhandisiMaryprisca WinfriedMahundi(Mb), Naibu Waziri wa Maji; Mhandisi Anthony Damian Sanga, Katibu Mkuu; Mhandisi Nadhifa Sadiki Kemikimba, Naibu Katibu Mkuu; Wakurugenzi, Wakuu wa Vitengo, Wataalam na Watumishi wote wa Wizara ya Maji; pamoja na Maafisa Watendaji Wakuu na Watumishi wa Taasisi zilizo chini ya Wizara kwa ushirikiano mkubwa wanaonipatia pamoja na kujituma kwao katika kuhakikisha majukumu ya Wizara ya Maji yanatimizwa. Naishukuru familia yangu kwa upendo, 88 ushirikiano na faraja katika kipindi chote na kuniwezesha kutekeleza majukumu yangu kwa ufanisi. Vilevile, natumia fursa hii kuwashukuru wananchi wa jimbo la Pangani kwa kunilea, kuniamini, kunichagua kuwa mbunge wao na kuendelea kuwa nami bega kwa bega katika kutekeleza majukumu yangu. 162.Mheshimiwa Spika,mwisho lakini siyo kwa umuhimu ninapenda kutoa shukrani zangu za dhati kwa viongozi na watangulizi wangu katika Wizara ya Maji walionipokea na kushirikiana nami nikiwa kijana mdogo kwa kunishika mkono na kunifundisha kazi, kunishauri, kunipa miongozo na kuniimarisha kunifanya hivi nilivyo leo. Shukrani zangu ziwaendee Mheshimiwa Mhandisi Isack AloyceKamwelwe(Mb), Mheshimiwa Profesa Makame Mnyaa Mbarawa (Mb) na Mheshimiwa Profesa Kitila Alexander Mkumbo (Mb). Kwa dhati ya moyo wangu ninasema ahsante sana na mwenyezi Mungu awabariki sana. 89 7. MAOMBI YA FEDHA KWA MWAKA 2021/2022 163.Mheshimiwa Spika, baada ya maelezo hayo, ninaomba sasa kutoa hoja kwamba Bunge lako Tukufu liidhinishe jumla ya Shilingi 680,388,976,000 kwa ajili ya matumizi ya Wizara ya Maji kwa mwaka 2021/22. Kati ya fedha hizo, Matumizi ya Kawaida ni Shilingi 33,758,976,000 ambapo Shilingi 15,273,812,000 sawa na asilimia 45.2 ni kwa ajili ya kugharamia Matumizi Mengineyo (OC) na Shilingi 18,485,164,000sawa na asilimia 54.8 ni kwa ajili ya kulipa mishahara (PE) ya watumishi wa Wizara na Chuo cha Maji. Jumla ya bajeti ya maendeleo ni Shilingi 646,630,000,000 ambapo kati ya fedha hizo, Shilingi 346,630,000,000 sawa na asilimia 53.6 ni fedha za ndani na Shilingi 300,000,000,000 sawa na asilimia 46.4 ni fedha za nje. 164.Mheshimiwa Spika, ninaomba tena nitoe shukrani zangu kwako na kwa Waheshimiwa Wabunge kwa kunisikiliza. Hotuba hii pia inapatikana katika tovuti ya Wizara 165.Mheshimiwa Spika, ninaomba kutoa hoja. 90